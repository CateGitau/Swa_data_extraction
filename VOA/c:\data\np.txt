Wanamgambo wa Boko Haram wamewatishia usalama wakazi wa eneo la kaskazini mashariki mwa Nigeria kwa zaidi ya muongo mmoja, na kupelekea zaidi ya watu milioni 2 kukimbia makazi yao, kwa mujibu wa Umoja wa Mataifa. 

Watu wasiopungua 3,000 wamekimbia kutoka maeneo ya ndani mwa nchi na kuishi katika maeneo yaliyo na usalama kiasi ya Kawar Maila, kambi moja iliyoko mji mkuu wa Jimbo la Borno, Maiduguri. 
 Ilivyokuwa wamekimbia kikundi cha Kiislamu chenye msimamo mkali, watu hawa waasiokuwa na makazi bado wanakabiliwa na changamoto mbalimbali, kutafuta chakula na huduma za msingi za afya, kuelimisha watoto wao, huku wakitafakari mustakbali uliobora. 
 “Maisha hapa ni magumu sana. Tunapata tabu,” amesema Mohammed Abba, ambaye alikuwa na shamba katika eneo la serikali la Konduga, kiasi cha kilomita 25 kusini mashariki mwa Maiduguri. Hivi sasa, yeye, na mkewe na watoto watano wanaishi katika chumba kimoja kwa kubanana. 
   
 “Wakati wa msimu wa mvua, utashtuka kuona vipi tunalazimika kukabiliana na maisha hayo. Chumba hiki kinajaa maji na hatuwezi kulala humu ndani,” amesema. Abba alikuwa anafuga wanyama na kufanya biashara. Lakini hii ndio hali yetu hivi leo. 
 Jirani yake Falmata Abukar pia ametokea Konduga na mumewe. Analaumu kile anachofikiria kutokuwepo huduma za afya inayokidhi mahitaji katika kambi kukabiliana na hali ya mtoto wake wakiume ambaye jicho lake moja linapofuka taratibu. 
 “Mwanangu aliugua. Alikuwa hajafungua macho yake kwa siku nne. Hawezi hivi sasa kuona kwa jicho hilo,” Abukar amesema. “Jicho hilo haliwezi kuokolewa.” 
 Wajane, wengi wao wakiwa na watoto, wanaishi katika ghala iliyotolewa msaada – zaidi ya watu 180 wamepewa vyumba vilivyo tenganishwa kwa vitambaa au plastiki. Wanawake mara nyingi wanakaa pamoja katika kituo hicho, wakizungumza huku wakichambua mahindi ili kutengeneza chakula cha asili kinachoitwa bisko. 
 Wakazi wa kambi hiyo, wamezuiliwa kuendelea na shughuli zao za kawaida, wanajaribu kujikimu kimaisha. Wakati wa mchana wakiwa nje, wanawake wanajishughulisha na ushonaji, utengenezaji kofia na vitu vingine vya kuuza. Hivyo hivyo wasichana wanajishughulisha na kazi hizo ambapo wangekuwa shule iwapo wangekuwepo katika jamii zao kwenye makazi walioyakimbia.
Ndege ya shirika la South Supreme imeanguka mara tu baada ya kupaa nchini Sudan Kusini na kuua watu 10 walio kuwemo kwa mujibu taarifa za vyombo vya habari. 

Tukio hilo limetokea Jumanne usiku ambapo taarifa za vyombo vya habari zinaeleza kwamba ndege hiyo ilikuwa imebeba abiria wanane, na wafanyakazi wawili. 
 Ndege hiyo ilikuwa ikielekea katika uwanja wa kimataifa wa Juba, ambapo maafisa wa uwanja wa ndege walithibitisha kutokea kwa ajali hiyo. 
 Mpaka sasa chanzo cha ajali hiyo hakijaelezwa lakini uchunguzi unaendelea. 
 Shirika la ndege la South Supreme ni moja ya mashirika muhimu ya ndege nchini Sudan Kusini. 
 Mwaka 2017 ndege yake moja ilipata ajali nyingine baada ya injini ya ndege kuwaka moto na kuanguka ikiwa safarini kwenda mjini Juba.
Mapigano kati ya waasi na wapiganaji wa serikali ya Yemen yameua watu wasiopungua 111 katika jimbo la Marib mnamo siku tatu, vyanzo vya habari vya serikali vimesema, kufuatia mashambulizi mapya yanayofanywa na Wahuthi.  

Waasi wa kikundi cha wahuthi chenye mafungamano na Iran wameongeza juhudi zao za kuteka Marib,ngome ya mwisho inayoshikiliwa na serikali huko kaskazini mwa Yemen, na tangu mwezi Februari, mauaji yamesababisha vifo vya mamia ya watu katika pande zote mbili, limeripoti shirika la habari la AFP.  
 Mapigano kati ya siku ya Alhamisi na Jumapili yameua wafanyakazi wa upande wa serikali 29 na waasi wasiopungua 82, vyanzo vitatu vya serikali vimeliambia shirika la habari la AFP. Wapiganaji wa waasi hawajathibitisha idadi hiyo ya vifo.  
 Maafisa wa serikali ya Yemen wamesema kuwa tangu Alhamisi, Wahuthi walifanya mashambulizi ya nguvu kutoka upande wa kaskazini, kusini na magharibi, lakini hawakufanikiwa kuingia katika ngome za ulinzi za serikali ambazo ziliimarishwa na mashambulizi ya angani yaliofanywa na ushirika wa kijeshi unaongozwa na Saudi Arabia.  
 Kudhibiti jimbo lenye utajiri wa mafuta la Marib kutawapa nguvu Wahuthi kuweza kuwa na nafasi ya kufanya mazungumzo ya amani, lakini vita vimeongeza hofu ya kuongezeka kwa janga la kibinadamu, wakati wananchi wengi wa Yemen wakikimbia kutoka jimbo hilo wakiepuka mapigano katika maeneo mengine na nchi hiyo.  
 Vita vya Yemen vimeanza mwaka 2014 wakati Wahuthi walipouteka mji mkuu Sanaa, na kuibua Muungano wa kijeshi unaongozwa na Saudi Arabia kuingilia kati kuisaidia serikali mwaka uliofuatia.  
 Wakati Umoja wa Mataifa na Washington zikishinikiza kumalizika kwa vita hivyo, Wahuthi wanadai kufunguliwa uwanja wa ndege wa Sanaa, uliofungwa chini ya kizuizi cha Saudi Arabia tangu mwaka 2016, kabla ya kusitishwa mapigano yoyote au mazungumzo.  
 Pamoja na mapigano ya umwagaji damu huko Marib, Wahuthi pia wameanza kutumia ndege zisizokuwa na rubani aina ya droni kushambulia na makombora katika maeneo ya Saudi Arabia, ikiwemo viwanda vya mafuta.  
 Mwezi huu mjumbe maalum wa Umoja wa Mataifa kwa ajili ya Yemen anayemaliza muda wake Martin Griffiths ameliambia Baraza la Usalama kuwa juhudi zake binafsi katika kipindi cha miaka mitatu kumaliza vita “hazikufanikiwa.”  
 Vita hivyo vimeua maelfu ya watu na kuwafanya asilimia 80 ya wananchi wa Yemen kutegemea misaada katika kile UN imekiita ni mgogoro mkubwa kuliko yote wa kibinadamu. 
 Chanzo cha Habari
Facebook imesema kwamba akaunti hizo zina lengo la kueneza habari za uongo wakati nchi hiyo inajitayarisha kwa uchaguzi mkuu alhamisi wiki hii. 
 Katika taarifa kwa vyombo vya habari, mkuu wa mawasiliano wa kampuni ya facebook katika kanda ya Sahara Kezia Anim, amesema kwamba akaunti hizo za facebook zilikuwa zinaeneza habari zisizo za kweli ili kubadili mawazo ya wapiga kura. 
 Amesema kwamba akaunti zilizofungwa zilikuwa feki, na zilikuwa zinaeneza habari za uongo hasa za kushambulia wagombea wa upinzani. 
 Watumiaji pia walikuwa wakitumia maudhui yanayowekwa kwenye mtandao na wagombea wa upinzani kwenye ukurasa huo na kubadilisha yaonekane kama yao Pamoja na kuongeza ndani habari za uongo na kuchafua wenzao sifa. 
 Kulingana na kampuni ya facebook, watumiaji wa akanuti hizo walikuwa wanazitumia kushambulia watu wengine kwa matusi na maneno makali kwenye kurasa zao na walikuwa wanatumia internet ya wizara ya habari, mawasiliano na teknolojia ya Uganda. 
 Vyombo vya habari Uganda zinaripoti kwamba zaidi ya akaunti 100 za facebook zimefungwa. 
 Mkuu wa mawasiliano wa rais Yoweri Museveni, Don Wanyama, ameshutumu kampuni za facebook na Twitter akidai kwamba zinashirikiana na wanasiasa wa upinzani dhidi ya chama cha NRM. 
 Wanyama ameandika ujumbe wa twitter akisema kwamba akaunti zote za facebook na twitter ambazo zimefungwa zinastahili kufunguliwa, akitaka tume ya mawasiliano nchini Uganda UCC, kuhakikisha kwamba kuna usawa wa kutumia mitandao ya kidigitali nchini humo. 
 Wanyama amenukuliwa na gazeti la Daily Monitor akisema kwamba ni aibu kubwa wa kwatu kutoka nje ya nchi kujaribu kuweka utawala wao nchini Uganda kwa kufunga akaunti za facebook na twitter za chama cha NRM. Amesisitiza kwamba rais Yoweri Museveni hataondolewa madarakani. 
 Mmoja wa wasimamizi wa habari wa chama cha NRM Ashburg Kato, ameshutumu mgombea wa urais Bobi Wine kwa kushiriki katika kufunga akaunti za chama kinachotawala cha NRM. 
 Msemaji wa chama cha National unity platform NUP, chake Bobi Wine, Joel Senyonyi amekanusha madai kwamba wamehusika katika hatua ya kufungwa kwa akaunti hizo. 
 Hatua ya facebook, inajiri siku chache baada ya serikali ya rais Yoweri Museveni, kupitia tume ya mawasiliano UCC, ikitaka kampuni ya google kufunga channeli zote za You tube za wagombea wa upinzani hasa Bobi Wine. Google ilikataa kutekeleza ombi hilo. 
 Imetayarishwa na Kennes Bwire, VOA, Washington DC
Watu 16 wameuwawa katika shambulizi la Jumapili linalosadikiwa kufanywa na kundi la Al-Shabab kwenye hoteli moja mjini Mogadishu, msemaji wa serikali Ismail Mukthar Omar amesema. 

Raia 11 na washambuliaji wa 5 ndio waliouawa katika shambulizi hilo, Omar aliandika kwenye twitter. 
 Omar ameongeza kuwa mwajeshi moja wa serekali aliuwawa, na watu 18 walijeruhiwa. 
 Taarifa zinasema wanamgambo wa Al Shabab walivamia hoteli ya kifafari iliyopo katika ufukwe wa Lido, walitegua bomu la kwenye gari na baadae wakafyatua risasi wakitumia bunduki za rashasha. 
 Hotel hiyo inamilikiwa na Abdullahi Mohamed Nor, mbunge na waziri wa zamani wa fedha, na ilikua inatembelewa sana na maafisa wa serekali na wasomali waishio nje ya nchi.
Gazeti la Los Angeles Times liliripoti kwamba Woods alikuwa akiendesha kwa mwendo kasi na alipoteza udhibiti wa gari, alivuka njia panda na kisha gari likapinduka mara kadhaa hadi lilipojikita kwenye shimo 

Mcheza Gofu wa kulipwa Marekani, Tiger Woods, amepata ajali mbaya ya gari Jumanne kulingana na idara ya polisi ya kaunti ya Los Angeles nchini Marekani. 
 Gari la Woods limeripotiwa kupinduka mara kadhaa karibu na mji wa Ranchos Palos Verdes kwenye jimbo la California ambapo Woods alitolewa kutoka kwenye gari iliyoharibika vibaya. Picha za video katika eneo la ajali zinaonesha gari katika upande aliokuwa Woods limetumbukia kwenye shimo huku likiwa limeharibika vibaya. Vipande vya gari vilionekana karibu na mabaki ya mahala gari lilipotumbukia. 
 Woods alipelekwa katika kituo cha matibabu cha UCLA, mahala ambapo anapatiwa matibabu kwa majeraha, na imeripotiwa kuwa alikuwa peke yake ndani ya gari hilo. Ofisi ya sheriff wa kaunti ya LA imesema majeraha ya Woods hayakuwa katika kiwango cha kutishia maisha. 
 Gazeti la Los Angeles Times, liliripoti kwamba Woods alikuwa akiendesha kwa mwendo kasi na alipoteza udhibiti wa gari, alivuka njia panda ambayo inagawanya maeneo na kisha gari lake likapinduka mara kadhaa kabla ya kujikuta kwenye shimo.
Ofisi ya Kamishna Mkuu wa Haki za Binadamu katika Umoja wa Mataifa inatoa wito kwa Uganda kurekebisha mswaada wa kupiga marufuku mahusiano ya jinsia moja ambayo inasema yatakiuka viwango vya haki za binadamu na kudhoofisha afya ya umma.  
 Mswaada uliopitishwa na Bunge la Uganda wiki iliyopita, lakini bado haujakamilishwa umekuwa ukiandaliwa tangu mwaka 2015 na kupitia mabadiliko kadhaa muhimu. Maafisa wa haki za binadamu wanasema wanasikitishwa sana na uandikishaji na hatua hii ya hivi karibuni, ambayo italifanya kundi hili la watu kuwa wahalifu. Chini ya mswaada huo, wanaona uhusiano wa jinsia moja ungeadhibiwa vikali, kama vile wafanyabiashara ya ngono na wale walioambukizwa VVU. 
 Msemaji wa kamishna mkuu wa Umoja wa Mataifa, Rupert Colville, anasema adhabu ya mswaada huo kwa mahusiano ya jinsia moja umepunguzwa hadi miaka 10 jela badala ya kifungo cha maisha. Walakini, anasema Sheria ya Makosa ya Kijinsia inaibua wasiwasi. 
 Colville amesema vifungu vingine vya kutisha katika Sheria hiyo ni pamoja na upimaji wa lazima na wa kulazimishwa wa VVU kwa washtakiwa. UNAIDS, Mpango wa Pamoja wa Umoja wa Mataifa juu ya VVU / UKIMWI, inasema inaogopa suala la kuwakandamiza watu walioambukizwa VVU kutaondoa maendeleo mengi ambayo Uganda imepata katika kupunguza athari za ugonjwa huo. Tangu 2010, inasema, vifo vinavyohusiana na UKIMWI vimepungua kwa asilimia 60 na maambukizo mapya ya VVU yamepungua kwa asilimia 43. 
 Colville ameongeza kuwa mswaada huo unatoa ulinzi unaohitajika sana juu ya unyanyasaji wa kijinsia, jambo ambalo vikundi vya wanawake na vikundi vya kupambana na unyanyasaji wa kijinsia vimetetea kwa muda. Walakini, anasema muswada huo kwa ujumla, hauzingatii sheria na viwango vya kimataifa, na lazima urekebishwe.
Shirika la umoja wa mataifa la kuhudumia wakimbizi – UNHCR, limesema kwamba zaidi ya wakimbizi 27,000 wamekimbia kutoka Ethiopia na kuingia mashariki mwa Sudan, kufuatia mapigano yanayoendelea eneo la Tigray. 
 Wanasema kwamba idadi hiyo ya wakimbizi ni kubwa zaidi kuwahi kuoekana katika siku za hivi karibuni nchini Sudan. 
 Kwa kiwango cha wastani, wanawake, Watoto na wanaumme 4,000 wanavuka mpaka wa Ethiopia na kuingia Sudan kila siku. 
 Hali imeendelea kuwa mbaya katika eneo la Tigray tangu serikali ya Ethiopia ilipoanza mashambulizi ya kijeshi wiki mbili zilizopita. 
 Serikali ya Ethiopia imesema mashambulizi hayo yanatokana na shambulizi lililotekelezwa na wapiganaji wa Tigray – TPL dhidi ya kambi ya jeshi la serikali. 
 Maafisa wa UNHCR wamesema kwamba hali ya kibinadamu inaendelea kuwa mbaya katika eneo la Tigray.
Waziri wa fedha wa Marekani, Steven Mnuchin, na Spika wa Baraza la Wawakilishi Nancy Pelosi, walikutana Jumatano, ili kufikia muafaka juu ya msaada wa fedha kwa raia wa Marekani. 
 Fedha hizo ni kwa ajili ya kusaidia walioathiriwa na janga la virusi vya Corona, kabla ya bunge la Marekani kusitisha vikao vyake na kwenda kwenye kampeni za uchaguzi wa Novemba 3. 
 Wawili hao walikutana kujadili kwa kina yaliomo ndani ya muswada wa sheria ambao utatoa pesa zaidi kwa familia za Wamarekani, na Wafanyabiashara. 
 Fedha zitalenga mamillioni ya Wamarekani waliopoteza ajira, kutoa msaada wa fedha kwa majimbo na serekali za wilaya, pamoja na kulinda biashara zisifilisike. 
 Tofauti ilioonekana kwenye majadiliano hayo ni kuhusu kiwango cha msaada wenyewe. 
 Baraza la wawakilishi linalodhibitiwa na Wademocrats linajiaanda kupitisha msaada wa dola trillioni 2.2, ambao unapingwa na Warepublican. 
 Waziri Mnuchin ambaye anamuwakilisha rais Trump, ameiambia televijeni ya CNBC kwamba pendekezo la White House ni dola trillioni 1.5 
 Spika Pelosi ameiambia televijeni ya MSNBC kwamba ana matumaini ya kupatikana mkataba licha ya kuwa Wademocrats na Warepublican wanatofautiana kuhusu kiwango cha pesa ambacho kinapaswa kutolewa.
Mwanaume wa Kimarekani ni kati ya watu watatu waliouawa kwa kuchomwa visu katika mji wa Reading nchini Uingereza Jumamosi, balozi wa Marekani nchini Uingereza amethibitisha tukio hilo Jumatatu, bila ya kutaja jina la raia huyo. 

Balozi Woody Johnson ametuma ujumbe wa tweet akitoa “rambirambi zake za dhati kwa familia ya wale wote waliouawa katika shambulizi hilo la Juni 20”, akiongeza kuwa mmoja wa waliokufa ni raia wa Marekani. 
 “Sikitiko letu liko kwa wote walioathirika na tukio hili,” Johnson ameandika. “Tunalaani vikali shambulizi hili na tumetoa msaada wetu kwa vyombo vya usalama vya Uingereza.” 
 Jeshi la polisi Uingereza limesema raia mwanaume mwenye umri wa miaka 25 alikamatwa katika eneo la tukio na inaaminika alikuwa amefanya shambulizi hilo peke yake, tukio hilo linashughulikiwa kama linahusika na ugaidi, hivi sasa linachunguzwa na kikosi cha polisi cha kupambana na ugaidi. 
 Watu wengine watatu walikuwa wamejeruhiwa vibaya katika shambulizi hilo katika uwanja wa Bustani ya Forbury mjini Reading, mji wenye watu 200,000, ulioko kilomita 65 magharibi mwa London. 
 Gazeti la Philadelphia Inquirer limemtaja Mmarekani aliyeuawa kama Joe Ritchie-Bennett, umri miaka 39, ambaye alihamia Uingereza takriban miaka 15 iliyopita. 
 Gazeti hilo limemnukuu baba yake, Robert Ritchie, akisema kuwa hapo awali mtoto wake alikuwa akifanya kazi  
 katika kampuni ya mawakili London na katika kipindi cha miaka 10 iliyopita alikuwa ameajiriwa na kampuni ya madawa ya Dutch pharmaceutical iliyo na makao ya makuu mjini Reading.
Idadi ya wagonjwa wa Covid-19 duniani imezidi million 3.9, kufikia Ijumaa na zaidi ya yatu 270,000 wamefariki huku wagonjwa million1.35 walipona, kulingana na ukurasa wa tovuti wa WorldOMeter. 

Marekani bado inashika bendera kwa idadi kubwa ya yatu walioambukizwa kuliko mataifa mengine baada ya maambukizo kupindukia million 1.29 na watu 76, 942 wamefariki. 
 Afrika Mashariki 
 DRC 
 Katika kanda ya Afrika Mashariki na maziwa makuu, DRC bado inaongoza kwa idadi kubwa ya yatu waloambukizwa ikiwa wamefikia 897 baada ya yatu wengine 34 kuripotiwa jana. Wagonjwa 119 walipona, imesema ripoti ya kitengo cha kitaifa cha kupambana na COVID-19. 
 Rwanda 
 Katika nchi jirani ya Rwanda, wizara ya afya imethibitisha Alhamisi kwamba watu watatu wengine wameambukizwa na kufanya idadi ya walioambukizwa kufikia 271. Wagonjwa 133 walipona. Rwanda haijaripoti kifo chochote hadi sasa. 
 Kufuatia taarifa hizo serikali ya Rwanda inapanga kutumia maabara ya kupima virus vya HIV ili kufanya vipimo zaidi vya virus vya COVID-19. Kitengo cha kupima magonjwa ya kuambukiza, Rwanda Biomedical Center kinasema hivi sasa kinawapima kiasi cha watu 1000 kwa siku, na lengo ni kupima watu wengi zaidi. 
 Zanzibar 
 Huko Zanzibar, waziri wa Afya Rashid Mohamed ametka tarifa onayoeleza kwamba kuna wagonjwa wngie 29 waloambukizwa na hivyo kufanya idadi ya jumla kisiwani humo kufikia 134. Na idadi ya wagonjwa nchini Tanzania sasa imefikia 509. 
 Uganda 
 Uganda imeripoti mtu mimosa tu kuambukizwa Ijuma na kufikisha idadi ya wagonjwa kua 101. Wizara ya afya ya Uganda inasema mtu huyo aliyeambukizwa virusi vya corona ni dereva wa lori kutoka Tanzania. 
 Kenya 
 Kenya hadi tulipoanda ripoti hii ilikua na wagonjwa 607 wa covid 19 baada ya yatu wengine 25 kupatikana na ugonjwa huo siku ya Alhamisi. 
 Somalia 
 Somalia ndio inaonekana kukabiloiwa na changamoto zaidi kutokana na ugonjwa wa corona, kwa sabbat ya watu kutoheshimu amri ya kukaa nyumbani iliyotolewa na serekali kuu, kulingana na uchunguzi uliofanywa na gazeti la the East Africa. Kufikia Ijumaa idadi ya watu waloambukizwa nchini humo imefikia 928 baada ya kuripotiwa wagonjwa 55 mnamo siku moja hapo Ijuma. 
 The East African linasema watu wanaendelea kwenda miskitini kwa wingi, hasa wakati wa sala ya tarawehe wakati huu wa mwezi mtukufu wa Ramadhan. 
 Ulaya 
 Kwa épande wa Ulaya, Hispania, Italia, Uingereza, Ujerumani, Ufaransa, Uholanzi, na Sweden hazikuripoti maambukizo mapya kwa siku ya pili mfululizo Ijuma. Ubelgiji ndio inaendelea kukumbwa na maambukizi ambapo watu 591 wameambukizwa kwa siku moja na watu 106 kufariki siku hiyo.  
 Amerika Kusini 
 Huko Amerika kusini, Mexico imeripoti watu 1,982 waloambukizwa kwa siku moja na watu 257 kufaraiki siku hiyo. Imetayarishwa na
Msemaji wa wizara ya mambo ya nje wa Iran, Saeed Khatibzadeh alithibitisha mazungumzo na Riyadh katika mkutano wa waandishi wa habari hapo Jumatatu. Alisema kupunguza mivutano kati ya mataifa hayo mawili ya kiislam katika eneo la ghuba ya kiajemi ni kwa maslahi ya mataifa yote 

Marekani imejibu kwa tahadhari uthibitisho kwamba hasimu wake wa mashariki ya kati, Iran amekuwa akifanya mazungumzo ya nadra na mshirika wa Marekani, Saudi Arabia juu ya kufufua uhusiano uliovunjika kati ya mataifa haya mawili Jirani yenye nguvu kieneo. 
 Katika taarifa ya Jumanne iliyotumwa kwenye idhaa ya kiajeni ya VOA, afisa mwandamizi wa utawala wa Biden alisema Marekani imeona ripoti za mazungumzo ya karibuni kati ya Tehran na Riyadh bila ya kutaja wapinzani hao wawili, ofisa huyo aliongeza; ni lengo la Marekani kupunguza mivutano katika eneo hilo na tunahisi kwamba pande zote zinapozungumza na kila mmoja ni hatua nzuri katika juhudi hizo. 
 Msemaji wa wizara ya mambo ya nje wa Iran, Saeed Khatibzadeh, alithibitisha mazungumzo na Riyadh katika mkutano wa waandishi wa habari hapo Jumatatu. Alisema kupunguza mivutano kati ya mataifa hayo mawili ya kiislam katika eneo la ghuba ya kiajemi, ni kwa maslahi ya mataifa yote na eneo. 
 Khatibzadeh aliongeza kuwa, tunakaribisha kutatua masuala ambayo yamejitokeza kati ya mataifa haya mawili, tutatumia juhudi zetu kadri tuwezavyo katika hili. 
 Matamshi rasmi ya kwanza ya Saudi Arabia juu ya mazungumzo haya yamekuja Mei 7, katika matamshi yaliyotolewa na ofisa wa wizara ya mambo ya nje wa Saudi Arabia, Rayed Krimly kwa shirika la habari la Reuters.
Kuibuka tena kwa mlipuko wa ugonjwa wa Ebola huko Jamhuri ya Kidemokrasi ya Congo kumepokelewa kwa masikitiko makubwa na Dkt. Denis Mukwege mshindi wa tuzo ya Nobel ya mwaka 2018.   

“Kuhusiana na Ebola, nina amini lazima tuongeze uangalifu wetu kuhusu virusi hivi. Tayari tumezidiwa na maambukizi ya virusi vya corona, na ikiwa Ebola inaongezeka tena wakati tayari tunateseka, hali inaweza kuwa ngumu sana kwa watu wa mashariki mwa nchi. Pendekezo pekee ambalo ninaweza kutoa kwa wakazi ni kwamba tuwe waangalifu zaidi juu ya ishara za Ebola na Corona, na iwapo tukishuku mtu yoyote ambaye mwili wake utaoneysha ishara za magonjwa hayo tuzigeukie taasisi za afya na kuzitaarifu mapema ili zijaribu kuleta suluhisho kwa tatizo hilo. Hii ndiyo njia pekee ya kuzuia kuenea kwa ugonjwa huu,” alisema Dkt. Mukwege. 
 Ugonjwa huo umeripotiwa katika mji wa Butembo mashariki mwa DRC tangu mwanzoni mwa Februari. 
   
 Dkt Mukwege amesema hayo mjini Bukavu katika jimbo la Kivu Kusini wakati wa mkutano na waandishi wa habari katika hospitali yake ya Panzi, ndani ya mtaa wa Ibanda. 
 Ugonjwa wa Ebola umeripotiwa tena huko Butembo ikiwa imepita miezi takriban minane baada ya kutangazwa kumalizika kwa ugonjwa huo nchini Congo.  
 Hivi sasa visa vinne vimethibitishwa na maafisa wa afya katika eneo hilo. Licha yakuwa ugonjwa huo hivi sasa uko katika mji wa Butembo, viongozi wa Kivu Kusini wamechukua hatua muhimu kuhamasisha wakazi wa jimbo hilo kujikinga na maambukizi.  
 Pia alielezea kuwa hospitali ya Panzi imesaini mkataba na Japani ili kusaidia kutibu wagonjwa hususan waathirika wa dhuluma za ngono na ubakaji. 
 Kampeni ya chanjo imezinduliwa huko Butembo tangu Februari 15, hasa kwa madaktari wa hospitali ya Matanda ambako kuliripotiwa kisa cha kwanza cha Ebola mwezi Februari. 
 Tangu mwanzo wa wiki hii, dawa inayoitwa Ebanga imekubaliwa na viongozi wa Congo na imefikishwa Butemboili kusaidia katika matibuba. Hii ikiwa ni tiba moja ya sindano iliyoidhinishwa na shirika la Marekani linalosimamia ubora wa huduma ya Chakula na Dawa (FDA). Tiba ya Ebanga ni kwa ajili ya wote watu wazima na watoto. Ilianzishwa na daktari wa virusi Jean-Jacques Muyembe. Na ilikuwa katika majaribio tangu mwaka 2018. 
 Imetayarishwa na mwandishi wetu, Mitima Delachance, Bukavu, DRC.
Maziko ya Prince Philip mume wa Malkia Elizabeth yamefanyka Jumamosi baada ya ibada katika kanisa la St George kwenye Kasri ya Winsdor.  

Maziko yamefanyika chini ya masharti makali ya kupambana na ugonjwa wa COVID-19 ambapo ni watu 30 pekee waliyo hudhuria na kufuatiliwa na mamilioni ya watazamaji kupitia televisheni.  
 Mapema Leo ibada ya mazishi ya Prince Philip mume wake malkia Elizabeth inafanyika Jumamosi katika kanisa la St George katika kasti ya Winsdor. 
 Prince Charles wa Uingereza na wanafamilia wengine wameongoza mazishi ya Prince Philip, wakati jeneza lake likisafirishwa na gari maalum la kijeshi kanisani likisindikizwa kwa miguu na familia ya kifalme. 
 Sherehe zote za kifalme zimekuwa zikifanyika tangu mchana wa Jumamosi kukiwa na heshma za kijeshi na mizinga 21 kupigwa, huku baadhi ya raia wakikusanyika kando ya kasri kujaribu kutoa heshima zao za mwisho. 
 Philip anaefahamika kama Duke of Edinburg alifariki April 9 akiwa na umri wa miaka 99. 
 Alimuoa Malkia Elizabeth miaka 73 iliyopita hapo mwaka 1947 na kumsaidia mke wake kubadili uongozi wa kifalme kufuatana na mabadiliko duniani baada ya vita vya pili vya dunia.
Rais wa Algeria Abdelmadjid Tebboune amemaliza matibabu baada ya kuambukizwa virusi vya Corona, lakini ofisi yake imesema kwamba atafanyiwa uchunguzi zaidi wa kiafya. 

Tebboune, mwenye umri wa miaka 75, alipelekwa ujerumani karibu wiki mbili zilizopita baada ya kugundulika kuambukizwa virusi vya Corona. 
 Tebboune alichaguliwa kama rais wa Algeria baada ya maandamano yaliyodumu zaidi ya mwaka mmoja yaliyomuondoa madarakani rais Abdelaziz Bouteflika. 
 Ameahidi kuleta mabadiliko ya uongozi na kuichumi nchini Algeria. 
 Mapema mwezi huu, raia wa Algeria walipitisha mabadiliko ya katiba yanayotoa mamlaka zaidi kwa bunge na waziri mkuu Pamoja na kuruhusu jeshi la nchi hiyo kushiriki katika juhudi za kuleta amani katika nchi za nje. 
 Tebboune ametangaza pia mipango ya kuimarisha sekta ya nshati ya Algeria na kuacha kutegemea gesi na mafuta, hatua ambayo pia inatarajiwa kubuni nafasi kadhaa za ajira katika nchi hiyo ya kaskazini mwa Afrika yenye jumla ya watu milioni 44.
Maafisa wa Afrika Kusini wanasema nchi inakabiliwa na ongezeko la maambukizo ya ugonjwa wa COVID-19, wakisema kumekuwepo na watu 15,000 walioambukizwa Jumapili na watu 122 wamefariki. 

Rais Cyril Ramaphosa alisema Jumapili usiku kuwa aina ya virusi vya corona, Delta inawezekana ndio inayosambaa na kusababisha kuongezeka kwa haraka wagonjwa nchini humo. 
 Masharti mapya kupambana na mlipuko huo ni pamoja na kupiga marufuku mikusanyiko yote ya umma isipokuwa mazishi, ambayo yatapunguzwa kwa watu 50 tu. Uuzaji wa pombe pia utakatazwa na muda wa kutotoka nje wa usiku utaanza kutumika. 
 Jimbo la Gauteng lilikuwa na asilimia 66 ya maambukizi mapya, maafisa walisema. 
 Mafisa wa afya wana wasiwasi majimbo mengine hivi karibuni huenda yakapata ongezeko la wagonjwa. 
 Chanzo cha Habari : VOA News
Mwakilishi Nancy Pelosi alichaguliwa tena kuwa spika wa Baraza la Wawakilishi la Marekani Jumapili kwa kipindi chake cha nne, akiwa na wingi uliopungua wa wawakilishi wa chama cha demokrat na changamoto zilizo mbele. 
 Mdemokrat huyo kutoka jimbo la California alipata kura zilizohitajika kupata ushindi Jumapili alasiri, na huku Wademokrat wawili wakipigia kura wagombea wengine na wengine watatu wakipiga kura ya kusema walikuwapo.(bila kuunga mkono wala kukataa). 
 Wademokrat wanashikilia wingi wa baraza la wawakilishi kwa idadi ndogo katika Baraza jipya la 117, wakiwamo wademokrat 222 na Warepublican wapatao 211. Wawakilishi wengine wachache hawakuweza kupiga kura kwa sababu walikuwa wameambukizwa virusi vya korona au walikuwa na shida zingine za kiafya. 
 Kwa mara ya kwanza tangu Mei, wabunge walipaswa kuwapo kwenye upigaji kura kura badala ya kutumia mfumo wa mtandao uliowekwa katikati ya janga hili. Kura hiyo ilidumu kwa saa kadhaa wakati wabunge waliletwa ndani ya ukumbi katika vikundi vidogo vidogo ili kuepusha idadi kubwa ya wajumbe katika ukumbi. 
 Bunge jipya linakabiliwa na changamoto kadhaa, kati yake kulishinda janga la corona ambalo hadi sasa limegharimu maisha ya wamarekani zaidi ya 350,000, na kufufua uchumi wa nchi. 
 Pelosi mwenye umri wa miaka 80 ameonyesha kuwa baada ya kipindi hiki cha miaka miwili hatagombea muhula mwingine kama spika wa Bunge, kulingana na makubaliano yaliyofanywa na Wanademokrat mnamo mwaka 2018 ambapo walimtaka asigombee uspika wakati huo. 
 Imetayarishwa na Sunday Shomari VOA, Washington DC
Mashambulizi ya anga ya Israel Jumapili huko Gaza City yameuwa watu 23, kwa mujibu wa wizara ya afya ya Gaza. 

Shambulizi la Jumapili ni baya sana tangu kuzuka kwa mapigano wiki iliyopita kati ya Israeli na Hamas.  
 Mapema leo, Israel ilipiga bomu nyumba ya Yehya Al Sinwar, kiongozi wa juu wa Hamas huko Gaza, katika siku ya saba mfululizo ya mapigano. 
 Bado haiku bayana kama Sinwar alikuwa nyumbani. Shirika la habari la Associated Press limeripoti kuwa huenda ‘amejificha sehemu nyingine pamoja na viongozi wa juu wa kundi hilo.’ 
 Mashambulizi ya makombora dhidi ya wanamgambo ya kipalestina yataendelea kadri inavyohitajika, Waziri Mkuu wa Israel Benjamin Netanyahu amesema jana.
Mwaka 2020 utakumbukwa kama mwaka ambao Marekani iliongoza na watu zaidi walioambukizwa pamoja na kufariki duniani kutokana na virusi vya corona.  

Huu ulikuwa pia mwaka wa ufanisi kwa makampuni ya teknohama. Huu ni mwaka pia ambapo uchaguzi wa rais ulizusha utata kuwahi kushuhudiwa pamoja na ghasia na maandamano ya kupigania haki za kiraia, na kupinga ubaguzi, yalifanyika kote nchini.  
 Wachambuzi wa mambo wanasema kwamba Marekani imekuwa nchi iliyokumbwa vibaya sana na ugonjwa huo wa hatari wa corona kutokana na kutojitayarisha. 
 Lawrence Gostin wa Chuo Kikuu cha George Town anasema makosa yalianza pale mjii ilipokuwa inafunga shughuli zake zote huko China na Ulaya, Marekani ilikuwa bado haijachukuwa hatua. 
 Gostin anaeleza : "Hatuja jitayarisha tulijua hali hii inatufikia ilitubidi kujitayarsha ilipofika mara ya kwanza na tatizo kubwa lililojitokeza ni upimaji.  
 Mbali na tatizo hilo wachambuzi wanasema ilikuwa suala la uongozi. Rais Donald Trump hakulipatia umuhimu unaostahili tatizo hilo hata baada ya kutangazwa kuwa ni janga la afya kimataifa.  
   
 Donald Trump alieleza taifa : "Kutokana na kila kitu tulichokifanya, hatari ni ndogo kwa Wamarekani kuathirika kwani tuna wataalamu mahiri kuliko mahala pengine popote duniani, tuna uwezo mkubwa wa kukabiliana na janga hilo.  
 Na kufikia wakati huu tunapot ayarisha makala haya Marekani imekuwa na wagonjwa zaidi ya milioni 18 na zaidi ya 340,000 wamefarki.  
 Habari nzuri hata hivyo inayoleta matumaini baada ya kipindi hichi cha kipekee duniani ni kupatikana kwa chanjo na kampeni za kuwachanja watu kuanza mara moja mapema mwezi wa Disemba.  
 Rais mteule Joe Biden ameweka suala hilo kuwa kipaumbele chake na kuteua mara moja tume maalum ya wataalamu kuongoza juhudi za kutokomeza ugonjwa huo.  
 Biden, alipata ushindi mkubwa kwenye uchaguzi mkuu wa Novemba mwaka huu akimshinda Rais Donald Trump kwa zaidi ya kura milioni 7 na kupata kura 306 za wajumbe wa uchaguzi.  
 Matokeo hayo hayakumridhisha Rais Trump aliyeandaa kampeni ya kufikisha malalamiko mahakamani. Alifikisha zaidi ya mashtaka 50 lakini hatimae mahakama kuu ikamua kwamba hakukuwa na msingi wa mashtaka kutokana na ukosefu wa ushahidi. 
 Trump hadi hivi sasa hajakubali kuwa ameshindwa na anaendelea na madai kwamba kulikuwa na wizi kwenye uchaguzi.  
 Biden ataapishwa rasmi hapo Januari 20, akiwa ameweka historia mpya hapa Marekani kwa kuteua baraza la mawaizri lenye mchanganyiko wa watu na hasa kuteua wanawake wengi zaidi katika nafasi za juu kuwahi kushuhudiwa hapa nchini. 
 Pia tukio ambalo haliwezi kusahaulika mwaka 2020 ni maandamano ya miezi kadhaa ya kupinga ubaguzi wa rangi na kutetea haki za kiraia kufuatia kuuliwa kwa Marekani mweusi Geoge Floyd huko Minniapolis. 
 Tukio hilo lilionekana kwenye video pale polisi mzungu akimwekea goti kwenye shingo lake hadi kufariki. 
 Ghasia zilizuka pembe zote za Marekani na maandamano makubwa kufanyika katika mataifa mengi ya dunia. 
 Maandamano hayo wataalamu wanasema huenda ndio yaliwahamasisha wamarekani wengi zaidi kujitokeza kupiga kura kuliko wakati mwngine ule.  
 Maandamano mengine makubwa yaliyofanyika ni kudhimisha miaka minne tangu maandamano makubwa ya kudai haki za wanawake kufanika hapa marekani mwanzoni mwa mhula wa Rais Trump.  
 Mnamo utawala wake Trump ameondoa sheria kadhaa zilizopitishwa na utawala wa Obama zilizokuwa zinalinda haki za wanawake kama vile kupata mishahara sawa na wanaume, kudhibiti unyanyasaji wa wanawake kingono makazini na kuondoa msaada wa serikali kwa mashirika yanayounga mkono utoaji mimba.  
 Sarah Fliesch Fink wa taasisi ya kitaifa ya ushirikiano kati ya wanawake na familia wanasema kazi kubwa kwa Biden hivi sasa ni kurudisha tena sheria na sera hizo.  
 Fink anaeleza : "Kuna haja kubwa kwa utawala wa Biden na Harris na idara zote kutafakari yale yanayo hitajika kuchukuliwa hatua mapema na yale yanayo hitajika kuondolewa, na yale yanayo hitaji kurudishwa. Na kwa hivyo ni muhimu kwa mambo hayo kuwekwa kwenye vipaumbele vya sera zao.  
 Makampuni ya teknohama yamefaidika sana kutokana na janga la covid lakini wakati huo wakubuni njia chungu nzima za mawasiliano kutokana na watu kulazimika kubaki nyumbani na kufanya kazi pamoja na wanafunzi kusoma kutoka nyumbani pia. Eric Ries muandishi wa kitabu cha “The Lean Startup” anasema teknolojia mwaka huu imeokoa maisha ya watu wengi sana. 
 Eric Ries Mwandishi wa kitabu The Lean Startup anasema : "Hakuna shaka hata kidogo kwa mamilioni ya watu, teknolojia imekuwa kitu cha kuokoa maisha yao. Je nani aliweza kufikiria manzoni mwa janga hili mapema mwaka huu tungeliweza kuwa na chanjo ifikapo mwisho wa mwaka. Na, je, nani alifikiria tutakuwa na apps chungu nzima za kufanya mambo mbali mbali kukidhi mahitaji yetu. 
 Kutokana na teknolojia hiyo wasani hasa wanamuziki wameweza kufurahisha na kutumbuiza watu kupitia ukurasa wa mtandao kama Zoom na mengineo na mikutano takriban yote iekua ikifanyika kupitia mawasliano ya mtandao.  
 Lakini pigo kubwa hapa Marekani pia ni watu kupoteza ajira zao karibu watu milioni 30 wamepoteza ajira na biashara nyingi kubwa kubwa kufungwa. 
 Kiwango cha umaskini pia kimeongezeka kufikia asilimia 19 ya Wamarekani wote kulingana na taasisi ya Pew.  
 Tumeshuhudia maelfu na maelfu ya watu katika miji mbali mbali wakisubiri kupokea chakula kutoka wahisani, ikiwa ni kanisa misikiti au mashirika ya hisani mnamo kipindi hichi chote cha janga la corona.  
   
 Na kwa kumaliza habari ya kusikitisha zaidi mwaka 2020 ni kifo cha mchezaji mashuhuri wa mpira wa vikapu Kobe Bryant aliyefariki kutokana na ahali ya helikopta mwezi Januari. 
 Ingawa kuna watu wengine mashuhuri waliofariki ni pamoja na jaji wa mahakama kuu Ruth Bader Ginsberg, na mwanasisa mtetezi wa haki za kiraia John Lewis.
Jenerali wa zamani wa jeshi la Burundi Cyrille Ndayirukiye ambaye alikuwa anatumikia kifungo cha maisha jela kwa shutma za kujaribu kuuangusha utawala wa hayati rais Pierre Nkurunziza wa Burundi amefariki Jumamosi. 

Ndayirukiye aliyehukumiwa tarehe 13 Mei 2015, aliaga dunia akiwa katika gereza la mkoa wa Gitega, katikati mwa Burundi, vyanzo vya habari nchini humo vimesema. 
 Kwa mujibu wa gazeti huru la mtandaoni, Iwacu, Jenerali Ndayirukiye amepatwa na kifo cha gafla. “ Alikuwa anamaliza kuanika nguo zake alizokuwa amezifua mwenyewe alipopatwa na kizunguzungu. Lakini hakuanguka chini, mfungwa mwenzake alimshika mkono asianguke,” taarifa ya Iwacu imesema, ikimnukuu mfungwa huyo. 
 “Lakini mara tu, sehemu ya mwili wake ulipooza, na hakuamuka tena. Alifariki kati ya saa tisa na nusu na saa tisa na dakika 40 alasiri”, chanzo cha Iwacu kimeongeza. 
 Maafisa wa serikali ya Burundi, walikua hawajatoa taarifa kuhusu kifo chake. Mtandao mwengine wa habari “SOS media Burundi, nao pia umethibitisha kifo cha Jenerali huyo. 
 Cyrille Ndayirukiye alikua miongoni mwa maafisa wa jeshi waliongoza jaribio la kutaka kumuondoa madarakani rais wa zamani wa Burundi Pierre Nkurunziza, tarehe 13 Mei, 2015, ambae wakati huo alikua jijini Dar es Salaam kushiriki mkutano wa kilele wa ma rais wa nchi wanachama wa jamuia ya Afrika mashariki. 
 Jaribio hilo lilizimwa na wanajeshi watiifu kwa Nkurunziza. Ndayirukiye na wenzake wa tatu walijisalimisha asubuhi ya tarehe 14 Mei. 
 Jenerali Ndayirukiye, ambaye aliwahi kuwa waziri wa ulinzi kati ya 2000 na 2002 amefariki dunia akitumikia hukumu ya kifungo cha maisha jela, alichopewa na mahakama ya juu ya Burundi. 
 Burundi iliingia katika mzozo mbaya wa kisiasa tangu Mei 2015. Mamia ya wafuasi wa upinzani walioshiriki maandamano ya kupinga muhula wa tatu wa rais wa wakati huo Pierre Nkurunziza, inadaiwa waliuawa, na maelfu ya wengine kufungwa jela, huku zaidi ya watu 400,000 wakikimbilia katika nchi jirani.
Rais wa Ivory Coast Alassane Ouattara anaongoza katika hesabu ya kura katika uchaguzi uliofanyika jumamosi. 
 Ouattara mwenye umri wa miaka 78, anagombea mhula wa tatu madarakani licha ya maandamano makubwa yaliyotokea kupinga hatua yake ya kugombea mhula mwingine. 
 Hadi wakati tunaandaa ripoti hii, alikuwa amepata ashindi mkubwa katika wilaya 26 kati ya 108. 
 Rais Ouattara anatarajiwa kushinda mhula mwingine baada ya wapinzani wake kuambia wafuasi wao kutoshiriki uchaguzi huo wakidai kwamba sio uchaguzi unaokubalika kisheria. 
 Ouattara amesisitiza kwamba katiba mpya iliyopitishwa mwaka 2016 inamruhusu kugombea mhula mwingine madarakani. 
 Watu 30 wameuawa katika maandamano ya kupinga Ouattara kugombea mhula mwingine madarakani. 
 Watu 5 wameripotiwa kuuawa jumamosi wakati uchaguzi ulikuwa unaendelea. 
 Katika taarifa ya Pamoja, wagombea wa upinzani akiwemo aliyekuwa rais Henri Konan Bedie, na aliyekuwa waziri mkuu Pascal Affi N’Guessan wamesema kwamba watu 30 wameuawa. Hawakutoa taarifa zaidi. 
 “upinzani unaitisha maandamano kuzuia udikteta huu.” Amesema Affi. 
 Amesema kwamba asilima 10 ya wapiga kura wameshiriki katika zoezi la upigaji kura, lakini hajatoa Ushahidi wowote. 
 Hakuna taarifa rasmi kuhusu idadi ya watu ambao wamepiga kura lakini kundi la waangalizi wa ndani limesema kwamba asilimia 23 a vituo vya kupigia kura havikufunguliwa baada ya kuzuiwa na wafuasi wa upinzani waliofunga njia kuelekea kwenye vituo hivyo, na kuwatishia maafisa wa tume ya uchaguzi. 
 Watu 3,000 waliuawa katika ghasia za baada ya uchaguzi mwaka 2010 – 2011 nchini Ivory Coast. 
 Imetayarishwa na Kennes Bwire, VOA, Washington DC
Rais wa Marekani Donald Trump ameonekana kukubali kwamba alishindwa katika uchaguzi mkuu lakini akawa mwepesi wa kusema kwamba hatakubali kushindwa. 
 Trump ameandika hayo kwenye twitter, wakati rais mteule Joe Biden akiwa anaendelea na mikakati yake ya kukabiliana na janga la virusi vya Corona, akitarajiwa kukutana na wakurugenzi wa kampuni zinayotengeneza chanjo dhidi ya virusi hivyo. 
 Hayo yanajiri wakati zoezi la kurudia kuhesabu kura katika jimbo la Georgia likionyesha kwamba hakuna udanganyifu uliofanyika katika uchaguzi wa jimbo hilo ambalo Joe Biden ametabiriwa kushinda. 
 Shinkizo linaendelea kutolewa kwa rais Donald Trump kukubali kushindwa na kuruhusu mchakato wa kukabidhi madaraka kwa utawala wa Joe Biden kufanyika kwa ajili ya usalama wa nchi na kufanikisha juhudi za kukabiliana na janga la Corona.
Zaidi ya watu milioni 18 wameambukizwa virusi vya Corona hapa Marekani huku visa vya maambukizi vikiendela kuongezeka kote nchini. 

Hii ni kulingana na hesabu ya chuo kikuu cha Johns Hopkins, hapa Marekani. 
 Marekani inaongoza kote duniani kwa idadi ya watu walioambukizwa virusi vya Corona na vifo. 
 Jumla ya watu milioni 18 wamethibitishwa kuambukizwa Corona kufikia jumatatu jioni, na zaidi ya 319,000 kufariki. 
 Maambukizi yameongezeka katika jimbo la California siku chache baada ya sikukuu ya Thanksgiving. 
 Kufikia sasa, watu milioni 1.9 wameambukizwa corona na 22,000 kufariki kutokana na virusi hivyo katika jimbo la Carlifonia. Watu kadhaa wanaambukizwa kila siku. 
 Gavana wa jimbo hilo Gavin Newsom, ameonya kwamba hali ya maambukizi inaendelea kuwa mbaya sana, na kuwataka wakaazi kuheshimu maagizo ya maafisa wa afya. 
 Amesema kwamba amri aliyotangaza ya watu kusalia nyumbani kwao ili kudhibithi maambukizi, huenda ikaendelea kutumika. 
 Huu ndio mwaka katika historia ya Marekani, ambapo imerekodi idadi ya juu sana ya vifo, hasa kutokana na virusi vya Corona. 
 Wataalam wanasema kwamba huenda zaidi ya watu milioni 3 wakafariki mwaka huu. 
 Imetayarishwa na Kennes Bwire, VOA, Washington DC
Marekani inakanusha ripoti kwenye televisheni ya serikali ya Irani kwamba Tehran imefikia makubaliano na Washington na Uingereza kuwaachilia huru wafungwa walio na uhusiano na Magharibi ili kupata mabilioni ya dola katika msaada mpya wa kiuchumi. 
 Ripoti kwamba mpango wa kubadilishana wafungwa umefikiwa sio kweli, msemaji wa wizara ya mambo ya nje ya Marekani Ned Price alisema siku ya Jumapili. "Kama tulivyosema, kila wakati tunafuatilia kwa hali ya juu kesi za Wamarekani waliowekwa kizuizini au waliopotea nchini Iran. Hatutasimama hadi tuweze kuwaunganisha wote na familia zao." 
 Mkuu wa Utawala wa Ikulu ya Marekani Ron Klain pia alikanusha ripoti ya Irani katika kipindi cha "Face the Nation" cha CBS News, akisema, "Hakuna makubaliano yeyote ya kuwaachilia Wamarekani hawa wanne. Tunafanya bidii sana ilio waachiliwe huru”. 
 Televisheni ya serikali ya Irani ilinukuu chanzo cha habari kikisema,kuwa "Wamarekani walikubali kulipa dola bilioni 7 na kubadilishana Wairani wanne ambao walikuwa wakifanya kazi ili kuwaondolea vikwazo wapelelezi wanne wa Marekani ambao wametumikia sehemu ya vifungo vyao." 
 Iran inafahamika kuwashikilia Wamarekani wanne jela ikiwa ni pamoja na Baquer na Siamak Namazi, mwana mazingira Morad Tahbaz na mfanyabiashara Mmarekani mwenye asili ya Iran Emad Shargi.
Taasisi ya kimataifa ya kushughulikia mizozo, International Crisis Group, ICG imeonya Jumamosi kwamba mzozo wa kisiasa wa muda mrefu nchini Somalia unaigia katika awamu mpya. 

Taasisi hiyo pia imetahadharisha kuwepo hatari ya mvutano mkubwa kati ya wanaoumunga mkono Rais Mohamed Abdullahi Mohamed, maarufu kama Farmajo na wanaompinga. 
 Onyo hilo limetolewa siku moja baada ya mapambano kati ya wanajeshi wa serikali na kundi la kamanda wa zamani wa polisi wa Mogadishu aliyefukuzwa baada ya kupinga hatua ya rais kuongeza muda wa muhula wake madarakani. 
 ICG inaeleza mapambano hayo yanadhidirisha mgawanyiko ndani ya vikosi vya usalama vya Somalia unaotishia kuzuka mapigano kati yao na hapo kutoa nafasi kwa kundi la wanamgambo wa Al Shabab kutumia fursa hiyo kuimarisha nguvu zao. 
 Ripoti hiyo inaendelea kueleza kwamba, hali ya Somalia ni mbaya kutokana na habari kwamba upinzani unatafakari juu ya kuunda serikali yao, mgawanyiko katika vyombo vya usalama na upinzani kuongezeka dhidi ya rais aliyekuwa madarakani baada ya kuongeza muda wa utawala wake.
Daktari bingwa wa ngozi nchini Somalia ambaye alitoa huduma ya matibabu bure kwa maskini alipigwa risasi na kuuawa Alhamisi asubuhi nje ya nyumba yake mjini Mogadishu, kulingana na vyombo vya habari vya serikali ya Somalia. 
 Daktari Hasan Osman Issa, anayefahamika zaidi kama Dkt. Burane, aliuawa na watu wenye silaha nyumbani kwake katika mji wa Al-Baraka katika mji mkuu wa Somalia kwenye wilaya ya Hodan, kulingana na ripoti. 
 VOA haikuweza kuwapata polisi kwa maelezo zaidi. 
 Burane alianzisha na kuendesha kliniki inayoitwa jina lake la utani. 
 Rais wa chama cha Madaktari wa Somalia, Mohamed Yusuf Hassan, alimsifu Burane kwa ukarimu wake. 
 "Daktari mzuri ameondoka nchini," alisema Hassan, ambaye pia anaongoza Hospitali ya Dar es Salaam. "Kama madaktari, wasiwasi wetu leo ni kwa mtu ambaye alifanya kazi kwa bidii kwa watu maskini" na kushughulikia magonjwa ya ngozi. 
 Hassan alisema kifo cha daktari huyo wa ngozi kinaleta "wasiwasi wa pekee”. Ikiwa Burane aliuawa, ni nani atakayepona? Hili sio jambo tunaloweza kukubali. Lazima tuandamane. Lazima tufanye kila njia kutatua maswala kama haya. 
 Hakuna mtu aliyedai kuhusika na mauaji hayo hadi mwishoni mwa siku ya Alhamisi nchini Somalia. Wiki iliyopita, Mohamed Abdi Ahmed, kamishna wa wilaya ya jiji la Hamar Jajab, aliuawa vivyo hivyo.
Rais wa Tanzania, Samia Suluhu Hassan amemsimamisha kazi Mkurugenzi Mkuu wa Mamlaka ya Usimamizi wa Bandari, TPA, Mhandisi Deusdedit Kakoko, ili wapishe uchunguzi wa ubadhirifu wa fedha bandarini. 

Rais ametoa uamuzi huo Jumapili, baada ya kukabidhiwa ripoti ya Mdhibiti na Mkaguzi Mkuu wa Hesabu za Serikali (CAG) Ikulu ya Chamwino, Dodoma, inayobaini kuna ubadhirifu wa karibu shilingi bilioni nne za Kitanzania katika shirika la bandari, 
 “Ripoti nimeiona, nimeipitia na imebaini ubadhirifu mkubwa uliofanywa pale bandari, hili suala mnatakiwa kushirikiana, nakuomba Takukuru jishughulishe pale, alipita Waziri Mkuu alilishughulikia. 
 “Waziri Mkuu aliunda kamati na wakafanya uchunguzi kidogo, hatua chache zilichukuliwa lakini imani yangu ni kwamba kama kuna ubadhirifu pale waliosimamishwa ni hawa wa chini, ninaomba mara moja nitoe agizo la kumsimamisha Mkurugenzi Mkuu wa Bandari halafu hatua zaidi ziendelee,” amesema Rais Samia. 
 Rais pia amemuagiza Waziri wa Nchi Ofisi ya Rais Tawala za Mikoa na Serikali za Mitaa (TAMISEMI), Selemani Jafo kufuatilia upotevu wa fedha katika ofisi yake na endapo atashindwa kufanya hivyo atoe taarifa asaidiwe. 
 Rais amesema hayo baada ya kupokea ripoti kutoka kwa Mdhibiti na Mkaguzi Mkuu wa Hesabu za Serikali (CAG) pamoja na ripoti ya TAKUKURU ya 2019/2020, Ikulu ya Chamwino Jijini Dodoma, ambapo ripoti ya CAG ilionyesha katika Mamlaka ya Serikali za Mitaa, alikagua hati 185 ambapo hati zinazoridhisha ni 124, hati zenye mashaka ni 53 na hati mbaya 8. 
 “TAMISEMI kuna upotevu mkubwa wa fedha, Waziri Jafo uko hapa tunaomba uhangaike mara ya mwisho ukishindwa sema tukusaidie, Tamisemi mnachukua fedha nyingi serikali kuu lakini wao hawarudishi,” alisema Rais Samia. 
 Awali akisoma ripoti yake mbele ya Rais Samia, Mdhibiti na Mkaguzi Mkuu wa Hesabu za Serikali Charles Kichere amesema kuwa hali ya utekelezaji wa mapendekezo anayotoa kwa serikali bado hairidhishi kwani asilimia 30 pekee ya mapendekezo ndio yamefanyiwa kazi, hivyo jitihada zaidi zinahitajika ili kuimarisha na kuongeza mapato kwa kudhibiti mifumo ya ndani. 
 “Kwa mwaka wa fedha 2019/2020 nimetoa jumla ya hati 900 za ukaguzi ambapo nimetoa kwa Serikali Kuu, Serikali za Mitaa, Miradi ya Maendeleo, Mashirika Binafsi pamoja na Vyama vya Siasa, kati ya hizo hati zinazoridhisha ni 800 sawa na 89% hati zenye shaka ni 81 sawa na 9% mbaya 10 sawa na 1%”, imebainisha ripoti ya CAG Charles Kichere.
Mdogo wake Rais Donald Trump, Robert Trump, mfanyabiashara ambaye alikuwa anaishi maisha ya kawaida na wala hajabebwa na jina la familia, amefariki Jumamosi usiku baada ya kulazwa hospitali New York, Rais amesema katika tamko lake. Amefariki akiwa na umri wa miaka 71. 

Rais alimtembelea ndugu yake katika hospitali ya huko New York Ijumaa baada ya maafisa wa White House kueleza alikuwa mahututi. 
 Nina majonzi makubwa kuwafahamisha kuwa ndugu yangu mwema, Robert, amefariki kwa amani usiku,” Donald Trump ameeleza katika taarifa yake.  
 “Alikuwa siyo tu mdogo wangu, bali rafiki yangu mkubwa. Tutamkumbuka sana kwa kututoka, lakini tutakutana naye tena. Kumbukumbu yake itabakia moyoni mwangu milele. Robert, nakupenda. Pumzika kwa amani.” 
 Mdogo wao wa mwisho kina Trump alikuwa karibu sana na rais mwenye umri wa miaka 74, mwezi Juni, alifungua kesi kwa niaba ya familia ya Trump ambayo haikufanikiwa, ikitaka kusitisha chapisho la kitabu kinachoeleza kila kitu kilichoandikwa na mpwa wa rais, Mary. 
 Robert Trump aliripotiwa kulazwa hospitali katika kitengo cha wagonjwa mahututi kwa siku kadhaa katika mwezi huo. 
 ‘Ni mwanamme pekee katika maisha yangu niliyekuwa namwita ‘honey’ 
 Wote wakiwa wafanyabiashara wa muda mrefu, Robert na Donald walikuwa wanaonekana kuwa na hulka tofauti.\ 
 Donald Trump wakati mmoja alimuelezea mdogo wake kuwa “mtu mkimya na mtulivu kuliko yeye,” na “mwanamme pekee katika maisha yangu ambaye namwita ‘honey.’” 
 Robert Trump alianza maisha yake huko Wall Street akifanya kazi na mashirika ya fedha lakini baadae alijiunga na biashara ya familia, akisimamia biashara ya majumba na hoteli akiwa mtendaji wa ngazi ya juu katika taasisi ya Trump. 
 “Alipokuwa anafanya kazi katika taasisi ya Trump, alikuwa anajulikana kama Trump mwema,” mwandishi wa maisha ya familia, ameliambia shirika la Habari la Associated Press. 
 “Robert alikuwa akifuatwa na watu kuingilia kati kutatua tatizo lolote linapotokea.” 
 Robert Stewart Trump alizaliwa mwaka 1948, ni kitindamimba wa mmiliki wa biashara ya majumba wa New York Fred Trump aliyekuwa na watoto watano.
Rais wa Tanzania John Magufuli, ametangaza kufungua vyuo pamoja na kuanza masomo kwa wanafunzi wa kidato cha sita kuanzia Juni Mosi mwaka huu.  

Hatua hiyo imekuja baada ya kujiridhisha kupungua kwa maambukizi ya COVID-19 nchini humo. 
 Akizungumza Katika hafla ya kuwaapisha viongozi aliowateua hivi karibuni katika Ikulu ya Chamwino jijini Dodoma, Rais Magufuli ameeleza kuwa licha ya kuwepo kwa COVID-19, lazima wanafunzi waendelee na masomo na maisha mengine yaendelee.  
 Kwa wanafunzi wa madarasa ya chini, Rais Magufuli amesema kurejea kwao shuleni kutategemea na hali ya maambukizi itakavyokuwa katika siku za usoni. 
 Aidha, amezitaka wizara za elimu na fedha kuhakikisha zinaweka mazingira yote sawa kwa wanafunzi kuanza masomo ikiwemo fedha za mikopo ya elimu kwa wanafunzi wa vyuo pamoja na mazingira wezeshi, katika kipindi cha siku tisa zilizobaki kabla ya shule kufunguliwa kwa wanafunzi wa kidato cha sita kuendelea na masomo pamoja na mitihani yao ya kumaliza elimu ya sekondari. 
 Rais Magufuli pia ametangaza kufungua shughuli za michezo hususan ligi kuu za soka nchini humo huku akitaka tahadhari zote za kujingika na Covid 19 zizingatiwe.  
 Imetayarishwa na Mwandishi wetu Iddi Uwesu, Tanzania.
Baada ya saa kadhaa za malumbano makali katika kesi ya uchochezi inayomkabili Rais wa zamani Donald Trump, wabunge walipata muda ambao ni nadra kufikia makubaliano. 

Fursa hiyo ni ya Baraza la Seneti la Marekani kupiga kura Ijumaa kumtunukia tuzo ya heshima ya juu ya Congress ambayo wanaweza kuitoa kwa afisa wa polisi ambaye alikabiliana na uvamizi wa Bunge la Marekani Januari 6. 
 Kwa kauli moja waliidhinisha tuzo hiyo, na Baraza la Seneti lilichukua hatua ya kumpa afisa Eugene Goodman wa kikosi cha polisi wa Bunge la Marekani Medali ya Dhahabu ya Congress.  
 Goodman aliwaongoza waliokuwa wakifanya ghasia katika eneo mbali na kule walikokuwa wabunge wakati genge la wafuasi wa Trump wakifanya uharibifu ndani ya Jengo la Bunge kipindi ambacho bunge lilikuwa linakutana kurasimisha ushindi wa uchaguzi wa Rais Joe Biden. 
   
 Katika picha ya video iliyoonyeshwa wakati wa kesi hiyo, Goodman alionekana akimuongoza Seneta Mitt Romney kwenye sehemu yenye usalama. 
 “Hapa katika kesi hii, tumeona picha mpya za video, video zenye ujumbe mzito, akionyesha utulivu wakati kulikuwa na ghasia, ujasiri wake wakati anatekeleza majukumu yake, uoni wake wa mbali katikati ya ghasia, na utayari wake kukubali kuwa mhanga wa genge lililokuwa na hasira ili tu wengine waweze kuwa salama,” Kiongozi wa walio wengi katika Baraza la Seneti Chuck Schumer, Mdemokrat, alisema mbele ya wajumbe wa Seneti. 
 Nani walikuwa Wavamizi Ndani ya Bunge la Marekani?  
 Baada ya wiki tano za uvamizi huo, watafiti wa Chuo Kikuu cha Chicago wamefikia hitimisho kuwa wengi kati ya wavamizi hao katika Congress hawakuwa wanachama wa kikundi cha mrengo wa kulia lakini ni wafuasi wa ‘kawaida’ wa Trump. 
 Schumer alimtambulisha Goodman, aliyekuwa amesimama nyuma ya ukumbi wa Seneti. Wabunge wote kwa pamoja walisimama kumpa heshima yake Goodman. Goodman aliweka mkono wake sehemu uliopo moyo wake kifuani. 
   
 Schumer alisema maafisa wote wa usalama waliokabiliana na shambulizi la Congress ni lazima waenziwe na kutambuliwa pia, iliyopelekea wabunge kusimama kuonyesha shukrani zao. Goodman alisimama na wabunge kuwaenzi wenzake. 
 Kiongozi wa Warepublikan katika Baraza la Seneti Mitch McConnell pia alimpongeza Goodman, akisema : “Kama siyo hasa kwa kufikiri kwa haraka na ushujaa wa Afisa Eugene Goodman, watu katika ukumbi huu wasingeweza kukimbia bila ya kupatwa na madhara siku ile.”  
 Spika wa Baraza la Wawakilishi la Marekani Nancy Pelosi aliwasilisha mswaada Alhamisi ambao ungewezesha kutolewa tuzo ya Medali ya Dhahabu ya Congress kwa wafanyakazi wa kikosi cha Polisi cha Congress na Idara ya Polisi eneo la Washington Metropolitan, ambapo maafisa wake waliitwa kwenye tukio kusaidia kuliokoa Jengo la Bunge lililokuwa limevamiwa na wafuasi wa Trump. 
 Trump, rais wa kwanza wa Marekani kukabiliwa na kesi mbili za uchochezi na wa kwanza kukabiliwa na kesi baada ya kuondoka madarakani, amekuwa akituhumiwa kuchochea ghasia kwa hotuba yake ya uchochezi aliyoitoa kwa wafuasi wake muda mfupi kabla ya Bunge la Marekani kuvamiwa na wafuasi wake.
Kiongozi wa upinzani nchini Burundi, Agathon Rwasa, Alhamisi aliwasilisha kesi mahakamani kupinga matokeo ya uchaguzi wa urais uliofanyika wiki jana.  

Katika hoja yake aliyowasilisha kwenye mahakama ya Katiba mjini katika mji mkuu, Bujumbura, Rwasa anasema ana ushahidi wa kutosha kuonyesha kwamba zoezi hilo liligubikwa na dosari za kila aina. 
 Punde tu baada ya kuwasilisha malalamishi yake mahakamani, Rwasa aliwaambia waandishi wa habari kwamba kulikuwa na udanganyifu wa wazi katika wilaya na mikoa yote nchini. 
 "Kulikuwa na dosari kote nchini. Mikoa yote na hata wilaya zote. Uchaguzi uligubikwa na udanganyifu," alisema mwanasiasa huyo. 
 Kwa mujibu wa sheria za taifa hilo la Afrika Mashariki, mahakama ya Katiba ina hadi tarehe 5 mwezi Juni kuamua kesi hiyo. 
 Tume ya uchaguzi ilitangaza Jumatatu wiki hii kwamba Jenerali mstaafu Evariste Nayishimiye, ambaye aligombea urais kwa tikiti ya chama kinachotawala CNDD FDD, aliibuka mshindi wa uchaguzi huo wa Jumatano, akiwa na asili mia 69 ya kura zote zilizopigwa. 
 Tume hiyo ilisema Rwasa, kiongozi wa chama cha upinzai CNL, alipata asili mia 24 ya kura. 
 Chama cha CNDD FDD kinashikilia kwamba uchaguzi huo ulikuwa wa haki na huru, licha ya wadau mbalimbali kutokubaliana na msimamo huo.
Mahakama ya rufaa ya Kenya, Jumanne iliianza kusikiliza kesi inayoelezwa na wachambuzi kuwa yenye umuhimu mkubwa kwa mstakabal wa kisiasa nchini humo, iliyowasilishwa dhidi ya uamuzi wa Mahakama Kuu, ambao ulisimamisha msukumo wa marekebisho ya katiba kupitia mpango maarufu kama BBI.  

Jopo la majaji saba lilianza kusikiliza kesi hiyo leo asubuhi, na itaendelea kwa siku tano na hatimaye litaamua iwapo nchi hiyo itaitisha kura ya maoni ya kuifanyia Katiba marekebisho. 
 Viongozi wanaounga mkono BBI, wakiwa ni pamoja na Rais Uhuru Kenyatta, na kiongozi wa upinzani, Raila Odinga, wanatumai kuwa mahakama hiyo ya rufaa itasitisha utekelezaji wa uamuzi huo wa mahakama kuu. 
 Washirika hao wawili wa mpango wa maridhiano maarufu kama 'Handshake,' wamekuwa wakipigia upatu mchakato huo, wakisisitiza kuwa ni njia ya kuunganisha nchi, na kuimarisha mstakabali wa amani nchini humo. Mahakama kuu, ilitoa maamuzi kwamba mchakato huo ulikiuka katiba. 
 Wawili hao wanawakilishwa na mawakili sita ambao waliwasilisha hoja 31 za kupinga uamuzi wa mahakama kuu. 
 Mwanasheria mkuu wa Kenya pamoja na tume ya uchaguzi na mipaka, IEBC, pia wamejumuishwa kwenye rufaa hiyo. 
 Jopo hilo la mahakama ya rufaa linaongozwa na jaji Daniel Musinga.
Mpango wa Chakula Duniani, WFP, unatoa onyo kuwa ukame mkali uliopo kusini mwa Madagascar, umesababisha njaa, na hali ya kukosekana chakula.  

Mkurugenzi wa WFP, David Beasleg, ambaye ametembelea jimbo hilo hivi karibuni, amesema kwamba bila ya kuwa na msaada wa dharura, zaidi ya watu nusu milioni watalazimika kuanza kuomba chakula cha msaada. 
 Pia Beasleg ameongeza kuwa watu wengine 800,000 wanaelekea kukabiliwa na hali hiyo.  
 WFP imesema hali hiyo imesababishwa na mabadiliko ya tabia nchi, na kutokea ukame mfululizo ambao umelazimisha familia kushindwa kujitegemea. 
 Mkurugenzi huyo wa WFP amesisitiza kwamba mataifa tajiri yana wajibu wa kusaidia.
Rais wa Malawi ameagiza bodi ya mitihani ya kitaifa nchini humo kuvunjiliwa mbali baada ya mitihani ya kitaifa ya mwaka huu kuvuja na kusambaa kwa mitandao ya kijamii kabla ya watahiniwa kuifanya. 

Hatua ya mitihani hiyo kuvuja, ilipelekea mitihani ya kitaifa kuahirishwa na kupelekea wanafunzi kuingia mitaani kwa maandamano, wakikabiliwa na polisi waliowatawanya kwa kutumia gesi ya kutoa machozi. 
 Akihutubia taifa, rais Lazarus Chakwera amesema kwamba wasimamizi wa bodi ya mitihani nchini humo wanastahili kufutwa kazi kwa kuzembea kazini na kupelekea mitihani ya kitaifa kuvuja. 
 Agizo lako linajiri siku moja baada ya wizara ya elimu kufutilia mbali mtihani wa kitaifa kwa watahiniwa wa shule za upili, uliokuwa umepangiwa kuanza Oktoba 27. 
 Rais Chakwera amesema kwamba hatua ya mitihani hiyo kuvuja ni dhihirisho kwamba bodi inayosimamia mitihani ya kitaifa haina uwezo wa kusimamia mitihani nchini humo. 
 Polisi wamekamata wanafunzi 38 na walimu watatu kutoka shule baada ya kupatikana na karatasi sita za mitihani zilizosambazwa kwenye mitandao ya kijamii. 
 Mkurugenzi wa bodi ya mitihani nchini Malawi Gerald Chiunda, ameambia waandishi wa habari kwamba huenda karatasi za mitihani zilivuja kutoka ofisini mwake na kwamba uchunguzi unaendelea. 
 Rais Chakwera ameamuru waziri wa elimu kuwaadhibu wahusika wote kabla ya mwezi huu wa Novemba kukamilika. 
 Imetayarishwa na Kennes Bwire, VOA, Washington DC
Vituo vya kupiga kura vimefunguliwa huko Jamhuri ya Congo Jumapili, wakati Rais Denis Sassou Nguesso akitarajiwa kwa kiasi kikubwa kuongeza muda wa utawala wake wa miaka 36 licha ya kuwepo mgogoro wa kiuchumi katika nchi hiyo ya Afrika ya Kati yenye kuzalisha mafuta. 

Huku Sassou akiendelea kushikilia madaraka kwa nguvu zote, wanadiplomasia na wachambuzi wana mashaka iwapo yeyote kati ya wapinzani wake sita ataweza kumuondoa katika utawala wake.  
 Mpinzani mkuu wa rais, waziri wa zamani wa serikali Guy-Brice Parfait Kolelas, alikuwa amelazwa hospitali kutokana na COVID-19 na huenda akasafirishwa kwenda Ufaransa Jumapili, mkurugenzi wa kampeni ya Kolelas ameiambia Radio France Internationale. 
 Hata hivyo, inaelekea serikali haitaki kubahatisha kitu chochote. Huduma za intaneti zilizimwa kote nchini humo Jumapili, kulingana na kampuni ya iinayofuatilia huduma hiyo ya NetBlocks, 
 Sassou, askari wa zamani wa miavuli mwenye umri wa miaka 77, aliingia madarakani mwaka 1979. Alishindwa uchaguzi wa kwanza wa vyama vingi huko Congo mwaka 1992 lakini akarejea madarakani mwaka 1997 baada ya vita vya wenyewe kwa wenyewe. Baadae alibadilisha katiba kuongeza muda wa kutawala. 
 “Ni matuamini yangu uchaguzi utakuwa wa utulivu na hakutakuwa na matukio yoyote,” amesema Michel Bedo, mstaafu mwenye umri wa miaka 80, baada ya kupiga kura kwenye shule moja katika mji mkuu wa Brazzaville. “Wananchi wa Congo hawataki ghasia yoyote itokee.” 
 Waangalizi wa Umoja wa Mataifa na Umoja wa Ulaya hawakukaribishwa kufuatilia uchaguzi, na wizara ya mambo ya ndani ilikataa kuwaruhusu waangalizi 1,100 wa Kanisa Katoliki kufuatilia nchini uchaguzi huo. 
 Wafuatiliaji wa uchaguzi wana matumaini, hata hivyo, kuwa upigaji kura utakuwa wa amani – kinyume na ule wa mwisho wa mwaka 2016 uliokuwa umegubikwa na ghasia. Serikali ilisaini makubaliano ya amani na kikundi cha waasi kinachompinga Sassou mwaka 2017, na kuzima vita iliyokuwepo upande wa kusini mwa Congo.  
 Congo ni mzalishaji mkubwa wa mafuta, lakini asilimia 41 ya wakazi wake milioni 5.4 wanaishi katika kiwango cha umaskini duniani, kulingana na Benki ya Dunia.
Wacuba wanatafuta njia mbadala kuanzia Jumanne Novemba 24, kupokea fedha kutoka ndugu zao wanaoishi nchi za nje, baada ya kampuni ya kusafirisha fedha ya Western Union kusitisha kazi zake kisiwani humo kufuatia sheria mpya ya utawala wa Rais Donald Trump.  

Mwishoni mwa mwezi wa Oktoba, 2020, Washington ilitangaza kwamba ni lazima kampuni hiyo ya kusafirisha fedha duniani kusitisha shughuli zote za nchini Cuba kwa vile inafanya kazi 
 Kampuni ya fedha ya Cuba, Fincimex inayomilikiwa na jeshi imekua mshirika mkuu wa Western Union nchini humo kwa zaidi ya miaka 20, na kutumiwa mamilioni ya wa-Cuba wanaoishi Marekani na nchi nyingi za dunia kupeleka fedha kusaidia família zao na uchumi wa nchi hiyo kwa ujumla.  
 Fedha zinazopelekwa na família za wa-Cuba ndio pato kubwa la kwanza la fedha za kigeni kwa taifa hilo la kikomunisti, ikifuatiwa na bishara za huduma na utali.  
 Western Union imesema kwamba, imekua ikisafirisha dola milioni 2 laki nne kwa siku hadi Cuba na inakadiria kwamba kwa mwaka inapeleka kati ya dola milioni 900 hadi bilioni moja na nusu. 
 Ricardo Torres mtaalamu wa uchumi anasema atahri za uwamuzi huo zitakua kubwa kwani Western Union imefanya kazi kwa miaka mingi nchini humo. 
 "Hata hivyo sasa kuna utamaduni wa Western Union ulojitokeza hapa, wana matawi kote nchini na kutoa fedha. Lakini kwa hivi sasa ninaamini njia mbadala ambao si mzuri sana ni kufunguliwa uwanja wa ndege na kuwasili kwa watali na ndege za kigeni kuweza kuleta hali fulani ya Afwen," amesema Torres 
 Kutokana na uwamuzi wa kufunga Western Union wa-Cuba tayari wanatafuta njia mbadala kwenye mtandao kupeleka na kupokea fedha. Na njia moja wapo, ni kutumia sarafu ya mtandao, bitcom. 
 Muasisi wa mpango wa kusafirisha sarafu ya mtandao, cryptocurrency nchini Cuba Erich Garcia anasema mtu yeyote duniani anaweza kupeleka fedha hadi Cuba kwa kutumia bitcom kupitia mradi wao.  
 "Kutumia bitcoin kama binu au njia ya kupeleka pesa kutoka point A hadi Point B ni suluhisho zuri kwa sababu haihitaji benki, kwa sababu ni uchumi uloawazi, kwa sababu inakwenda kwa haraka sana na hakuna ada zozote. Na tunaweza kutrumia nafasi hii iliyojitokeza ndio maana tumeanzisha mfumo wa Bitremesas wa kupeleka fedha kutumia bitcoin," amesema Gracia  
  Muda wa kufunga shughuli hizo za Western Union kwa upande mwengine waatalamu wanasema, umetokea wakati muafaka pale serikali ya Havana imefungua safari za ndege za kimataifa wiki hii Torres anasema hii itaruhusu watalii kurudi na kusaidia uchumi tena lakini hakuna uhakika itachukua muda gani kuwavutia tena hao watali.  
 "Ndio, ni lazima tulinde maisha ya watu lakini wakati huo huo ni lazima kuufufuwe uchumi unaoduma na bila shaka watali wa kimataifa ni sehemu muhimu ya suluhisho hilo," amesema Torres  
 Wasafiri wote wanaowasli nchini humo wanapimwa ikiwa wameoambukizwa na virusi vya corona na kuomba kuchukua tahadhari zote za afya wakiwa nchini humo. 
 Utawala wa trump umesababisha pigo kubwa kwa utali, uwekezaji wa kigeni pamoja na na cuba kuweza kupata nishati. kwa kubana vizuizi vya kusafiri hadi marekani, kuwekea vikwazo usafirishaji mafuta kutoka venezuela na kuanzisha sheria za kuruhusu mashtaka dhidi ya makampuni inayofanya kazi kutoka mali zilizotaifishwa miongoni mwa hatua zilziolegezwa wakati wa utawala wa Obama.  
 Matumaini ya wa-Cuba ni kuweza kukidhi mahitaji yao kwa kuona utali unaimarika tena baada ya janga la corona.
Watu saba wamefariki katika ajali ya ndege ya jeshi la anga ya Nigeria. 

Ndege hiyo ndogo aina ya Beechcraft King Air 350 ilianguka muda mfupi baada ya kuruka kutoka uwanja wa ndege katika mji mkuu wa Abuja, Jumapili asubuhi. 
 Kulingana na taarifa ya maafisa wa jeshi, ndege hiyo iliripoti hitilafu katika injini yake. 
 Taarifa ya serikali iliongeza kuwa ndege hiyo ilikuwa inaelekea Minna, kiasi cha kilometa 110 kaskazini magharibi mwa mji mkuu. Waokoaji wako katika eneo na kwa masikitiko taarifa hiyo imesema wote waliokuwa ndani ya ndege hiyo wamefariki. 
 Vyanzo vya habari nchini Nigeria vimeeleza kuwa tayari viongozi wameamuru uchunguzi kufanywa mara moja. 
 Vikosi vya kadhaa vya anga vimetoa wito kwa watu kusubiri matokeo ya uchunguzi 
 Ndege hiyo kabla ya kuanguka na kuwaka moto ilionekana ikizunguka katika eneo la ajali karibu na njia ya ndege uwanjani hapo, mashuhuda wa ajali walieleza.  
 Mashuhuda hao walisikia mlio mkubwa kabla ya ndege hiyo kulipuka na kushika moto. 
 Mtu mwengine aliyeona ajali hiyo ameliliambia shirika la habari la Reuters kuwa mazingira ya eneo la ajali yalikuwa na harufu kali ya moshi na kemikali kutokana na kuwaka moto ndege hiyo.
Henry Momanyi, Mmarekani mweusi wa asili ya Kenya, anagombea kiti cha udiwani katika mji wa Brooklyn Park, eneo wakilishi la West District, jimbo la Minnesota kwa tikiti ya chama cha Demokratik. 

Momanyi, mwenye umri wa miaka 51, anagombea nafasi inayoshikiliwa na Diwani Susan Pha wa chama cha Republikan, anayewania tena katika uchaguzi wa mwaka huu utakaofanyika Jumanne tarehe tatu mwezi Novemba mwaka huu. 
 Wanasiasa hao wawili walishinda tikiti za vyama vyao kwenye uchaguzi wa awali na kuteuliuwa na vyama hivyo mapema mwaka huu. 
 Katika mahojiano na idhaa ya Kiswahili ya Sauti ya Amerika, Momanyi amesema ana matumaini makubwa ya kupata ushindi kwa sababu amepata uungwaji mkono na wakazi wengi wa mji huo, wakiwa ni pamoja na wahamiaji kutoka bara la Afrika. 
   
 “Hapa watu wananiunga mkono bila kujali rangi. Nawashukuru sana Waafrika wenzangu hususan kutoka Afrika Mashariki na Magharibi kwa kusimama na mimi wakati huu wa kampeni hata ingawa hii ni mara yangu ya kwanza kugombea,” alisema. 
 Hata hivyo, mwanasiasa huyo chipukizi amesema anakabiliwa na changamoto za ufadhili wa kampeni yake. 
 “Tuna changamoto za kifedha kwa sababu hatujapata uidhinishwaji kama ilivyo kwa wanasiasa wengine waliobobea. Hiyo ina maana kwamba hatuna hela za kutosha kufadhili kampeni yetu. Lakini tunajitahidi na kumtanguliza Mungu,” alisema Momanyi. 
 Mzaliwa wa jimbo la Kisii nchini Kenya, Momanyi alihamia Marekani mnamo mwaka wa 1998 akiwa na umri wa miaka 28. 
 Anasema baada ya kumaliza masomo yake, amefanya kazi ya kuhamasisha masuala ya kijamii kwa Zaidi ya miaka ishirini kabla ya kuamua kuwania nafasi ya kisiasa. 
 “Nimeona changamoto nyingi wanazopitia wakazi wa jimbo hili, ikiwa ni pamoja na makazi, usalama, elimu na hali duni ya mawasiliano kati ya wakazi na maafisa wa baraza la mji huu,” amesema. 
 Mgombea huyo ni mmoja wa wahamiaji kadhaa kutoka bara la Afrika ambao wanawania nafasi mbalimbali katika uchaguzi mkuu wa Marekani wa mwaka 2020. 
 Momanyi na familia yake - mkewe Jeliah Momanyi na watoto wao watatu -wanaishi katika mji huo wa Brooklyn Park.
Wachezaji wa kulipwa wa mchezo wa mpira wa vikapu wanaume na wanawake hapa Marekani wamesusia wiki hii kushiriki kwenye michuano ya finali ambayo imekuwa ikiendelea wakilalamika dhidi ya polisi kumpiga risasi Jacob Blake Mmarekani Mweusi katika mji wa Kenosha, jimbo la Wisconsin mwishoni mwa wiki.  

Shirikisho la kitaifa la mpira wa vikapu la wanawake WNBA liliahirisha mechi 3 Jumatano baada ya timu ya Washington Mystics kususia mechi yao dhidi ya timu ya Atlanta Dreams wakilalamikia dhidi ya ubaguzi wa rangi. 
 Msimamo huo ulifuatia uamuzi wa awali wa shirikiso la wanaume NBA kusitisha michuano baada ya baadhi ya timu kususia mechi zao dhidi ya tukio hilo hilo.  
 Baada ya kufanya uamuzi wa kutoshiriki kwenye mechi hizo, wachezaji kutoka timu ya washington ya Mystics pamoja na wenzao wa WNBA, walijitosa kwenye viwanja, ili kuonyesha wazi malalamiko yao huku baadhi wakipiga goti huku wengine wakivalia t-shirt zenye maandishi ya Black Lives Matter.  
 Wachezaji wa timu ya Mystics walivalia t-shirts zenye jina la Jacob Blake zikiwa zimetobolewa mara 7 mgongoni kuonesha risasi aliyopigwa kijana huyo na polisi. 
 Shambulio la Wisconsin siku ya Jumapili limetokea miezi mitatu baada ya kifo cha Mmarekani mweusi George Floyd wakati akiwa mikononi mwa polisi mjini Minneapolis, na ambalo lilisababisha maandamano makubwa kote nchini kulalamikia dhidi ya ukatili wa polisi pamoja na ubaguzi wa rangi. 
 Makamu wa rais Mike Pence akikubali uteuzi wake hapo jana ametowa wito wa kukomeshwa kwa ghasia mara moja, iwe ni Minneapolis, Portland au hata Kenosha. 
   
 Wakati akizungumza na wanadishi Habari Jumatano usiku, mchezaji wa timu ya Mystics Ariel Atkins alisema kuwa walichukuwa uamuzi huo baada ya kushauriana kama timu huku wakishirikisha wachezaji wengine wa WNBA.  
 Ariel Atkins, Mlinzi wa Washington Mystics aeleza : "Siyo kwamba sisi ni wacheza mpira wa vikapu tu, na kwa sababu sisi ni wachezaji mpira wa vikapu haimanishi hili ni jukwa letu pekee tulionalo. Inatubidi kufahamu kwamba tunapomaliza kucheza na tukienda nyumbani sisi ni watu weusi, na kwa hivyo maisha ya jamaa zetu ni ya muhimu." 
   
 Ligi za kitaifa za Baseball na soka zimeahirisha na pia mechi zao wakati bingwa mara mbili wa tennis upande wa wanawake Naomi Osaka ametoa taarifa akiungana na wenzake kwa kujiondoa kwenye nusu fainali ya michuano ya Western na Southern Open inayoendelea mjini New York. 
 Shirikisho la NBA pia limeahirisha mechi 3 za finali zilizokuwa zifanyike Jumatano baada ya timu ya Milwaukee Bucks kususia mechi yao. Timu hiyo ilijitokeza mbele ya waandishi habari na kutoa sababu zake za kutoshiriki kwenye mechi dhidi ya timu ya Orlando Magic. Forward wa timu hiyo Sterling Brown na mlinzi George Hill walizungumza kwa niaba ya wenzao. 
 Sterling Brown, Mchezaji wa NBA aeleza : "Miezi mitatu iliopita imetuangazia ubaguzi wa rangi ulioko dhidi ya jamii za Wamarekani Weusi. Watu kote nchini wametumia sauti zao pamoja na majukwaa tofauti kukemea uovu huo. Licha ya shinikizo hilo, hakuna hatua iliochukuliwa. Kutokana na hilo, basi sasa ni lazima tuangazie tatizo hilo kando ya mpira wa vikapu." 
 Hatua ya wachezaji wa NBA kususia mechi zao Jumatano imetokea siku moja tu baada ya kocha wa timu ya Los Angeles Clippers Doc Rivers kusema kuwa wamarekani wanahitaji kuongeza sauti yao kudai kutendewa vyema zaidi baada ya kupigwa risasi kwa Jacob Blake ambaye bado anatibiwa hospitalini. 
 Doc Rivers, Kocha wa LA Clippers asema : "Inahuzunisha sana, kwanza ninapotazama mkutano wa kitaifa wa chama cha Republikan ambapo wengi wanaozungumza wanaeneza woga. Kitu unachosikia ni Donald Trump na wote wakizungumzia hofu. Sisi ndio tunaouwawa. Sisi ndiyo tunanyimwa haki ya kuishi miongoni mwa jamii fulani."
Marekani na Iran wamekubaliana kwa duru ya pili ya mazungumzo yasiyo ya moja kwa moja huko Vienna wiki ijayo. 

Mazungumzo hayo ni kwa lengo la kujaribu kila mmoja kurejea katika utekelezaji wa mkataba wa nyuklia wa mwaka 2015. 
 Lakini Iran imesisitiza kwamba vikwazo vyote vya Marekani dhidi yake viondolewe na Marekani imeonya kwamba dai kama hilo huenda likapelekea mvutano.  
 Afisa mwandamizi wa Wizara ya Mambo ya Nje ya Marekani ambaye alizungumza na wanahabari Ijumaa amesema kuwa mazungumzo yasiyo ya moja kwa moja huenda yakaanza tena katikati ya wiki ijayo katika mji mkuu wa Austria. 
 Wanadiplomasia wa Marekani na Iran wamehitimisha duru ya awali ya mikutano mapema Ijumaa, huku wapatanishi wa Umoja wa Ulaya wakitoa ujumbe kati ya pande hizo mbili.
Kiongozi wa upinzani nchini Senegal Ousmane Sonko, ameshtakiwa na kuachiliwa kwa dhamana Jumatatu chini ya usimamizi wa mahakama. 
 Wakili wake amesema, mwanasiasa huyo anakabiliwa na shutuma za ubakaji zilizochochea maandamano ambayo yaligeuka ghasia. 
 Kuachiliwa kwa Sonko kunaweza kupunguza mivutano iliyotikisa wiki iliyopita, moja ya taifa la Afrika magharibi ambalo ni tulivu na lenye demokrasia. 
 Maandamano yalisababisha vifo vya watu wanane katika mapambano kati ya waandamanaji na polisi, shirika la haki za binadamu Amnesty International limesema jana. 
 Mamia ya watu walikusanyika nje ya jengo la mahakama wakipeperusha bendera na kuimba “ muachie huru Sonko” Jumatatu asubuhi kabla ya kuanza kuandamana. 
 Wafuasi wake wameitisha mandamano ya kitaifa ya siku tatu wiki hii. 
 Sonko ambae alipata nafasi ya tatu katika uchaguzi wa rais wa 2019, alikamatwa baada ya mfanyakazi katika saluni ya vipodozi kumshtumu kuwa alimbaka. 
 Amekanusha madai hayo na kusema kwamba ni njama ya rais wa Senegal, Macky Sall, ya kumuangusha mpinzani wake wa kisiasa. 
 Serekali ya Senegal imekanusha madai hayo kwamba kukamatwa kwa Sonko ni hila za kisiasa.
Baraza la Wawakilishi la Marekani, Jumatano linatarajiwa kupitisha mswaada unaoungwa mkono na Rais Joe Biden, wa kuwapa Wamarekani kiasi cha dola trilion 1.9, kwa lengo la kuzisaida familia, na pia kuimarisha biashara.  

Spika wa baraza hilo Nancy Pelosi, amesema ana uhakika mswaada huo utapitishwa, na kwamba lengo lake kuu ni "kuokoa maisha ya Wamarekani na kuwapa watu matumaini ya siku zijazo." 
 Wabunge wa Republican wamepinga mswaada huo, wakisema kiasi hicho cha pesa ni kikubwa mno, na kwamba hakiwalengi ipasavyo, wale wanaohitaji sana, msaada wa kiuchumi. 
 Kiongozi wa Wachache kwenye Baraza la Wawakilishi Kevin McCarthy, jana aliutaja mswaada huo kuwa wenye gharama kubwa, na uliogubikwa na rushwa.” 
 Mswaada huo ulipitishwa katika Seneti Jumamosi, bila uungwaji mkono kutoka kwa Warepublican, baada ya kubadilishwa kwa vipengele kadhaa, vilivyokuwa vimepitishwa na baraza la wawakilishi hapo awali. 
 Miongoni mwa mabadiliko hayo ni kuondolewa kwa pendekezo la nyongeza ya kiwango cha chini cha mishahara kwa Wamarekani.
Wizara ya Sheria ya Marekani imetangaza mashtaka dhidi ya afisa mmoja wa zamani wa ujasusi wa Libya ambaye anadaiwa kutengeneza bomu lililolipuka ndani ya ndege ya Pan Am nambari 103 juu ya anga la Lockerbie, Scotland miaka 32 iliyopita. 
 Jumatatu Desemba 21, 2020 yalikuwa ni maadhimisho ya miaka 32 ya mlipuko huo wa mwaka 1988, ambao uliangusha ndege hiyo kwenye anga ya Lockerbie na kuuwa watu wapatao 270. Mwanasheria mkuu wa Marekani William Barr aliwaamba waandishi wa habari, akielezea imani kwamba ataletwa Marekani kwa ajili ya kesi hiyo Marekani. 
 Mwanasheria Mkuu wa Marekani William Barr anasema serikali ya nchi hiyo ina matumaini kwamba raia huyo wa Libya ambaye alishtakiwa katika shambulizi la bomu la ndege ya Pan Am nambari 103 mnamo mwaka 1988 atakabidhiwa kwa mamlaka nchini Libya. 
 Barr alitangaza mashtaka yanayohusiana na ugaidi dhidi ya Abu Agila Muhammad Mas'ud Kheir Al-Marimi kwa shutuma ya kushiriki kwake katika shambulizi lililouwa watu 259 ndani ya ndege na watu wengine 11 ardhini. 
 “Tunadhani matarajio ni mazuri sana. Masud yuko chini ya ulinzi wa serikali ya sasa ya Libya na hatuna sababu ya kufikiria serikali hiyo inavutiwa kujihusisha na kitendo hiki kibaya cha ugaidi, na hivyo tuna matumaini kwamba watamkabidhi ili kukabiliana na mkondo wa sheria."alisema Barr. 
 Wachunguzi wa Marekani na Scotland waliandaa kesi kwa miaka kadhaa dhidi ya Masud, anayedaiwa kuwa mtengenezaji mkuu wa mabomu wa kiongozi wa zamani wa Libya hayati Moamer Gadhafi. 
 Mwanasheria huyo Mkuu wa Marekani anayemaliza muda wake pia alitoa maoni yake juu ya mashambulizi ya hivi karibuni ya mtandao dhidi ya Marekani na madai yasio na msingi ya Rais Donald Trump juu ya udanganyifu na wizi wa kura. 
 “Kwa taarifa niliyo nayo, ninakubaliana na tathmini ya waziri Pompeo kwa kweli inaonekana kuwa ni Russia lakini sitaizungumzia zaidi ya hapo.” Barr aliongeza. 
 Barr agusia uchunguzi wa mtoto wa Biden 
 Barr pia aligusia pia uchunguzi juu ya ulipaji kodi wa Hunter Biden, mtoto wa Rais Mteule wa Marekani Joe Biden. 
 “Kwa kiwango ambacho kuna uchunguzi, nadhani kuwa inashughulikiwa kwa uwajibikaji na kwa weledi kwa sasa ndani ya idara. Na hadi sasa sijaona sababu ya kuteua mwendesha mashitaka maalum na sina mpango wa kufanya hivyo kabla ya kuondoka.” Alisema Barr. 
 Barr anaondoka madarakani wiki ijayo, baada ya Rais Donald Trump kutangaza Jumatatu kwamba amekubali kujiuzulu kwake, baada ya wiki kadhaa za mvutano dhahiri kati ya rais na afisa huyo mkuu wa sheria nchini Marekani. 
 Imetayarishwa na Sunday Shomari, VOA, Washigton DC
Kinyang’anyiro kinatazamwa kati ya Rais aliyepo madarakani Nana Akufo-Addo wa chama cha New Patriot na rais wa zamani John Mahama kiongozi wa chama cha upinzani cha National Democratic Congress 

Upigaji kura umeanza Ghana huko Afrika magharibi kumchagua rais na wajumbe wa bunge lenye viti 275. 
 Japokuwa kuna wagombea 12 wanaowania kiti cha urais, kinyang’anyiro kinatazamwa kua kati ya Rais aliyepo madarakani Nana Akufo-Addo wa chama cha New Patriot na rais wa zamani John Mahama kiongozi wa chama cha upinzani cha National Democratic Congress. 
 Hiki ni kinyang’anyiro cha tatu kati ya viongozi hawa wawili tangu mwaka 2012, wakati Mahama alipomshinda Akufo Addo, ikifuatiwa na ushindi wa Akufo Addo mwaka 2016. Wakati huo huo wanawake watatu ni miongoni mwa wagombea 11 wanaompa changamoto Akufo-Addo, lakini macho yameeelkezwa kwa Jane Naana Opoku-Agyeman, waziri wa zamani wa elimu ambaye ni mgombea mwenza wa Makamu Rais wa Mahama akiwa mwanamke wa kwanza kusimama kwa tiketi ya chama kikubwa cha kisiasa nchini Ghana. 
 Chombo cha Habari chenye makao makuu yake Congo cha Africa News, kilinukuu utafiti wa karibuni uliofanywa na Center for Democratic Development unaonesha kwamba Akufo-Addo anaongoza kwa idadi ndogo dhidi ya Mahama.
Waziri wa Mambo ya Nchi za Nje wa Marekani Antony Blinken anasema utawala wa Biden unataka kuendeleza demokrasia katika nchi za nje na wala sio utumiaji nguvu za kijeshi inayogharimu maisha na fedha nyingi. 

Akizungumza juu ya malengo ya sera za kigeni za utawala mpya hapo jana katika wizara ya mambo ya nje Blinken amesema utumaij nguvu imeshindwa kuleta mafanikio mnamo miaka ya nyuma. 
 Jeshi la Marekani likiwa limeshakamilisha karibu miaka 30 ya kuzuia mapigano nchini Irak na miaka 20 nchini Afghanistan, wakosowaji wa uingiliaji kati kijeshi wanatoa tena wito kwa serikali ya Washington kuwarudisha nyumbani wanajeshi wake na kuachana na juhudi za mabadiliko ya utawala mnamo sku za mbele.  
   
 Akifafanua sera za kigeni za utawala mpya, waziri wa mambo ya nje wa Marekani Blinken amesema utawala wa Biden utabuni njia yake, katika kujaribu kuendeleza demokrasia kwa mifano na wala sio kwa utumiaji nguvu.  
 Blinken anaeleza : "Tutahamasisha tabia za kidemokrasia, lakini hatutaendeleza deokrasia kupitia uingiliaji kati wa kijeshi wenye kugharimu fedha nyingi au kwa kujaribu kupindua serikali za kimabavu kwa nguvu. Tumeshajaribu mbinu hizi mnamo miaka ya nyuma. Lakini hata tukiwa na nia njema gani hazija weza kufanya kazi."  
 Blinken anasema uingiliaji kati kijeshi umeipatia demokrasia sifa mbaya na kutokua ten na imani ya Wamarekani. Alihaidi kwamba utawala wa Biden utafanya mambo kwa njia tofauti, ikiwa ni pamoja na kuimarisha wazo hapa nyumbani kwamba demokrasia ni jambo muhimu katika sera za kigeni. 
 Mwanadiplomasa huyo mkuu amesema China ndio tishio kubwa kwa sababu ndio nchi pekee yenye nguvu kuleta changamoto na kuvuruga mfumo wa uwazi wa kimataifa. Amesema ni lazima kwa Washington kuikabili Bejing ikiwa na msimamo wenye nguvu.  
 "Hiyo itahitaji kufanya kazi na washirika wetu na wala sio kuwatenganisha, kwa sababu nguvu zetu kwa pamoja zitasababisha hali kua ngumu kwa China kudharau. Ina hitaji kujishughulisha kwa njia ya kidiplomasia na kuimarisha uhusiano na mashirika ya kimataifa, kwa sababu pale ambapo tumejiondoa China imejiingiza," amesema Waziri Blinken.  
   
 Akikiri kwamba yeye pamoja na maafisa wengine wa utawala mpya pamoja na Joe Biden walifanya kazi chini ya Rais Barak Obama, hata hivyo Blinken alikataa wazo kwamba timu ya sasa ni kurudishwa upya utawala wa Obama. Amesema dunia imebadlika tangu enzi ya Obama, muda umepita na Biden atachukulia masuala ya dunia kwa mtizamo mpya.
India imeripoti zaidi ya kesi mpya 300,000 za COVID-19 kila siku kwa siku 12 mfululizo.  

Siku ya Jumatatu taifa hilo la Asia Kusini limeripoti kesi 368,147 katika saa 24 zilizopita. 
 Wakati India ina moja ya makampuni makubwa ya kutengeneza chanjo duniani, Serum Institute of India, asilimia 2 pekee ya watu billioni 1.3 ndio wamekwisha pewa chanjo, kwa mujibu wa ripoti za ndani. 
 Mkuu wa utawala kwenye ofisi ya Rais Joe Biden, Ron Klain ameiambia televisheni ya CBS Marekani imeanza kupeleka msaada India. 
 Hata hivyo, Marekani pia imechukua hatua za kuzuia kusambaa kwa virusi. Kuanzia Jumanne, hakuna ndege zitaingia Marekani kutoka India. 
 Marekani ilipeleka nchini India vifaa tofauti vya kupambana na janga la COVID-19, ikiwemo mitungi ya oxygen, barakoa na vifaa vya kufanya vipimo vya COVID-19 kwa haraka. Nchi kadhaa za dunia pia zilituma msaada nchini India.
Serikali  ya Tanzania inasema inaungana na Msumbiji kuzindua operesheni ya pamoja dhidi ya mashambulizi mabaya yanayofanywa na wanamgambo wa kiislamu kwenye mpaka wao.  

Lakini baadhi ya vyama vya siasa na makundi ya kutetea haki yameelezea khofu yao namna serikali ya Tanzania ina kupanga kukabiliana na vitisho hivyo. 
 Mashambulizi kadhaa ya karibuni yanahusishwa na waislamu wenye msimamo mkali ambao wamelenga kijiji cha mpakani cha Ktaya katika mkoa wa Mtwara nchini Tanzania. 
 Polisi wanasema zaidi ya nyumba 175 zilichomwa moto na baadhi ya watu kuuawa na washambuliaji, ambao mamlaka zinasema, walikimbilia nchini Msumbiji. 
 Tanzania yaimarisha usalama mpakani 
 Tanzania tayari imeongeza usalama kwenye eneo la mpakani na hivi sasa wanaungana na majeshi ya Msumbiji watadhibiti kile wanachokiita ugaidi. 
 Simon Sirro kamanda wa polisi wa Tanzania anasema “kutakuwa na operesheni ya pamoja kwasababu washambuliaji wanatokea Msumbiji na wana habari nyingi kuhakikisha kuwa magaidi wanakamatwa.” Sirro ameongezea kwamba jambo kubwa ni kwamba wanawaomba watanzania hasa wale ambao wanaishi katika vijiji jirani kuhakikisha kuwa wanawapa habari. 
 Pia anasema kuna mambo mengi ambayo wamekubaliana na hawezi kuyasema lakini wanachohitaji ni kuwapata wahalifu hao. 
 Lakini wanasiasa wa upinzani nchini Tanzania wana wasi wasi kuhusu namna serikali itakavyokabiliana na vitisho. Hivyo. 
 Boniface Jacob , meya wa zamani wa Dar es Salaam na mwanachama wa chama cha upinzani cha Chadema anasema huenda pengine serikali hizo zimechukua hatua za kupambana na magaidi lakini hajaridhishwa na kiwango cha kushirikiana habari, kwasababu hilo ni muhimu. 
 Ameelezea kwamba, kinyume na nchi nyingine, Tanzania imekuwa msiri kuhusiana na ugaidi, kituo ambacho kinaweka viwango vya habari kwa umma katika suala hili. 
 Video za mauaji zasambazwa kwenye mitandao ya kijamii 
 Kanda ya video iliyosambaa katika mitandao ya kijamii hivi karibuni imeonyesha wana vijiji wa Ktaya wakikatwa vichwa na washukiwa magaidi, ambao serikali inaamini wana uhusiano na kundi la wanamgambo la Islamic State. 
 Makundi ya kutetea haki yanasema serikali ni vyema iwe muaminifu katika kutoa habari kuhusiana na mashambulizi. Kumbusho Dawson mwanaharakati wa haki anasema polisi wa Tanzania wamekuwa kimya. 
 “Habari ambazo zimetokea kwenye mitandao ya kijamii lakini polisi wamekuwa kimya. 
 Ubalozi wa Marekani imetoa onyo la kusafiri ikiwashauri raia wake kuhusu vitisho vilivyopo kusini mwa Tanzania. 
 Baadaye polisi walizungumza,” ameongezea kwamba anadhani polisi ni vyema watoe habari zaidi kwa umma kuhusu vitendo vya kigaidi vinavyotokea huko. 
 Wasiwasi kutokana na mashambulizi 
 Baadhi ya raia wanasema inatia wasi wasi mkubwa kusikia kuhusu mashambulizi lakini wana matumaini kwamba juhudi za serikali ambazo zinafanyiwa kazi na wakazi wa eneo zitatokomeza ugaidi. 
 Saidi Mussa mkazi wa Dar es Salaam anasema kanda ya video ambayo imekuwa ikisambaa katika mitandao ya kijamii haikuchukuliwa na serikali. 
 Raia ndiyo waliipiga video hiyo na kuisambaza. 
 Ameongezea kwamba wao ndiyo wenye habari za msingi, kwahiyo serikalini vyema ihakikishe kwamba wanafanya kazi pamoja na raia. 
 Mamlaka zinasema mashambulizi yalianza mwezi Oktoba, wakati waasi walipowakata vichwa zaidi ya wakazi 20 wa Ktaya. 
 Serikali inasisitiza kwamba itafanikisha jukumu lake kwa sababu inaelewa azma ya waasi.
Kwa siku ya 15 mfululizo maelfu kwa maelfu ya waandamanaji wamekusanyika katikati ya mji mkuu wa Belarus wa Minsk kumtaka Rais Alexander Lukashenko kujiuzulu na kukomesha utumiaji nguvu wa polisi dhidi ya waandamanaji. 

Waandamanaji wakibeba bendera ya Belarus ya rangi ya nyekundu na nyeupe waliandamana hadi uwanja wa uhuru kufuatia wito wa viongozi wa upinzani kuwataka kuendekea na shinikizo la kumtaka rais kuachia madaraka. 
 Lukashenko aliyeko madarakani tangu mwaka 1994 akiongoza utawala wa mabavu aliwatuma kikosi chake cha kupambana na ghasia kuyatawanya maandamano yalioanza baada ya kiongozi huyo kudai ushindi kwenye uchaguzi mkuu wa Ogusti 9 na kumwezesha kubaki madarakani kwa mhula wa sita. 
 Wizara ya ulinzi imesema itaingilia kati kukomesha maandamano kulinda majengo ya makumbusho na ya serikali. Maandamano ya kuwaunga mkono wananchi wa Belarus yanafanyika katika nchi 26, Ikiwa ni pamoja na Lithuania ambako watu wanashikana mkono na kujipanga hadi kufika mpaka wa Belarus.
Rais wa Marekani Joseph Biden ametoa amri ya kiutendaji wiki hii kutengua katazo la kusafiri lenye kulenga nchi zenye Waislamu walio wengi na nchi za Kiafrika. 

Chini ya amri hiyo, Waziri wa Mambo ya Nje lazima aamrishe balozi za Marekani na balozi ndogo zianze mchakato wa maombi ya visa huko nyuma zilizuiliwa na katazo hilo katika utaratibu wa kawaida unaofuatwa na ofisi za kutoa visa na tahadhari za COVID-19. 
 Raia wa Tanzania, Eritrea, Kyrgyzstan, Myanmar (Burma), Nigeria, Sudan hawahusishwi tena na katazo la visa za uhamiaji zilizo tangazwa Januari 2020 na Trump. 
 Kadhalika kufuatia amri ya kiutendaji hiyo, raia wa Iran, Libya, Korea Kaskazini, Somalia, Syria, Venezuela na Yemen hawatazuiliwa tena kupatiwa visa zisizo kuwa za uhamiaji na/ au visa za uhamiaji, kutokana na katazo la kusafiri lililotolewa na Trump mwaka 2017, na kubadilishwa mara kadhaa huku likipingwa kisheria, na hatimaye kuthibitishwa na Mahakama ya Juu Juni 2018. 
 Makatazo yote mawili yaliruhusu kuwepo nchi zenye kupewa upendeleo fulani au kuondolewa katika vikwazo hivyo, lakini kiuhakika, upendeleo huo ulikuwa na changamoto kwa nchi hizo kupewa na unaweza kucheleweshwa kwa kipindi kirefu. 
 Uongozi wa Trump ulisema ulikuwa umeweka mfumo wa kutathmini daraja tatu – “iwapo serikali ya kigeni inajihusisha na utaratibu unaoaminika wa kusimamia utambulisho wa raia wake na kubadilishana taarifa husika ; iwapo serikali ya kigeni inabadilishana taarifa za usalama wa kitaifa na usalama wa umma; na iwapo nchi inahatarisha usalama wa kitaifa au usalama wa umma.” 
 Kushindikana kupima vigezo hivi kulipelekea nchi sita hizo kuingizwa katika orodha ya katazo la kusafiri.
Serikali ya mpito ya Libya imesisitiza azma yake ya kuitisha uchaguzi Decemba 24 wakati wa mkutano wa Jumatano  mjini Berlin, huku Ujerumani ambayo ni mwenyeji wa kikao hicho ikisema kuwa itaendelea kutoa shinikizo hadi vikosi vyote vya kigeni viondolewe Libya. 

Kwa mujibu wa shirika la habari la Associated Press, Ujerumani pamoja na Umoja wa Mataifa waliyaleta pamoja mataifa 17 kwenye mkutano huo wakati serikali na maafisa wa serikali ya mpito ya Libya wakiandamana na mawaziri wa kigeni wa Misri,Uturuki,Tunisia, Algeria, Ufaransa na Italy.  
 Miongoni mwa maafisa wengine wa ngazi za juu waliohudhuria ni waziri wa mambo ya nje wa Marekani Antony Blinken pamoja na maafisa kutoka Russia na Umoja wa falme za kiarabu.  
 Wakati wa kikao hicho, waziri wa mambo ya nje wa Ujerumani Heiko Maas amesema kuwa wameingia ukurasa mpya kwa kuwa sasa hawazungumzii kuhusu Libya bali sasa taifa hilo ni miongoni mwa washiriki. 
 Kikao hicho kimefuatia kile cha 2020, ambapo viongozi walikubaliana kutoyauzia silaha makundi yanayo zozana nchini Libya pamoja na kuyashinikiza kusitisha kabisa mapigano.
Kamanda wa vikosi vya Marekani vya Asia ya kati na America Kusini, Craig Faller, anasema China inaendelea kuwa tishio kubwa katika eneo hilo. 

Kamanda huyo aliwaeleza wabunge wa Marekani kwamba China, inatumia mwanya wa uwepo wa virusi vya corona na kuongeza ushawishi wake katika mataifa mbalimbali duniani. 
 Wakati mawaziri wa mambo ya nje na ulinzi wa Marekani wakiwa ziarani kukutana na washirika wake wa ukanda wa Asia, kushughulikia vitisho vya China, taifa hilo limeendelea na uchokozi. 
 Kamanda huyo muhimu wa jeshi la Marekani ametoa onyo kwamba ushindani wa kutawala dunia baina ya Washington, na Beijing, umekuwa zaidi ndani ya Marekani.
Viongozi mbali mbali wametuma salaam zao za rambi rambi kuhusu kifo cha Rais Magufuli, wakielezea kuwa si taifa la Tanzania peke yake ambalo limempoteza kiongozi wake bali bara zima la Afrika na dunia kwa jumla. 

Serikali ya Marekani katika salaam zake za rambi rambi kwa watanzania juu ya kifo cha Rais John Magufuli imeahidi kuwa itaendelea kufanya kazi na serikali ya Tanzania kuboresha uhusiano kati ya watu wa Marekani na wa Tanzania.  
 Katika taarifa yake ya maandishi kupitia msemaji wa wizara ya mambo ya nje ya Marekani, Ned price, amesema kuwa bado Marekani ina nia ya dhati ya kuendelea kuwaunga mkono watanzania wakati wakitetea heshima ya haki za binadamu na misingi ya uhuru na kufanya kazi katika kupambana na janga la Covid 19. “Tuna matumaini kwamba Tanzania itaweza kusonga mbele katika njia ya kidemokrasia,” taarifa hiyo imeongeza. 
 Naye Rais wa Afrika Kusini, Cyril Ramaphosa hivi leo ametuma salaam za rambi rambi kwa makamu rais wa Tanzania Samia Suluhu Hassan ambaye alitangaza kifo cha Rais Magufuli jana usiku. 
 Magufuli kiongozi ambaye alijulikana sana barani Afrika na dniani kwa jumla kwa msimamo wake kuhusu janga la Covid 19, amefariki kwa ugonjwa wa moyo.  
 “Leo tunaomboleza kifo cha mfalme wetu, pia tumepokea kwa masikitiko makubwa sana habari za kifo chake. Nimezungumza na Makamu Rais Samia Suluhu leo asubuhi na kuwasilisha salaam za rambi rambi kutoka kwa wananchi wa Afrika Kusini. Kama mnavyofahamu Tanzania ilisimama kidete katika mapambano ya kugombea uhuru wa Afrika Kusini, walisimamisha juhudi zao za maendeleo kwa ajili yetu sisi,” taarifa ya Ramaphosa imesema. 
 Nchi Jirani ya Uganda ambapo Hayati Rais Magufuli alikuwa na uhusiano mzuri na Rais Yoweri Museveni, imeelezea kusiskitishwa sana kifo cha Magufuli baada ya wiki kadhaa za wasi wasi kuhusu afya yake. Taarifa iliyotolewa na ofisi ya Rais Museveni imesema kuwa Magufuli alikuwa kiongozi aliyefanya mambo yake kwa vitendo na ambaye alijikita katika kuwawezesha waafrika mashariki kiuchumi. Tunaungana na watanzania katika kuomboleza kifo cha mtoto wa Afrika. Mungu ailaze roho yake mahali pema peponi.”  
   
 Viongozi mbali mbali kote barani humo wameendelea kutuma salaam za rambi rambi kwa kifo cha Magufuli. Mwenyekiti wa Tume ya Umoja wa Afrika, Moussa Faki Mahamat amesema, , ‘familia ya Umoja wa Afrika imeungana katika msiba huu mzito na serikali na watu wa Tanzania kwa kifo cha Magufuli. Afrika imepoteza bingwa wa ushirikiano wa kieneo katika eneo la Afrika Mashariki na kiongozi mpenda mageuzi.’ Kwa mujibu w mtandao wa Africa dot cgtn. 
 Huko Ulaya waziri mkuu wa Uingereza, Boris Johnson ametweet hivi leo akisema ‘nina masikitiko makubwa kusikia habari za kifo cha Magufuli. Sala na maombi yangu yako kwa wapendwa wake na watu wa Tanzania.” 
 Lazarus Chakwera rais wa Malawi pia ametangaza kuwa nchi yake itaungana na Tanzania katika kuomboleza kifo cha Magufuli kwa siku 14, “ Rais Magufuli alikwa mnara wa kuibuka kwa uchumi barani Afrika na kifo chake ni hasara kubwa kwa bara hili. Malawi inaungana na watanzania kuombolea katika siku 14 zijazo, tunawaombea watanzania wawe na nguvu na ujasiri na kuisaidia serikali yao isonge mbele katika kuendeleza uthabiti na amani katika taifa hilo.’ 
 Viongozi mbali mbali wa Afrika wametweet kuelezea masikitiko yao kwa kifo cha Magufuli. Rais hage Geingob wa Namibia, Paul Kagame wa Rwanda, na Dr. Mokgweetsi masisi wa Botswana.  
 Salaam za rambi rambi zinaendelea kumiminika nchini Tanzania.
Rais wa Marekani, Donald Trump, ambaye amekutwa na maambukizi ya Covid-19, alirejea katika ofisi ya rais ndani ya White House, Jumatano mchana. 
 Hii ilikuwa ni mara ya kwanza toka aruhusiwe kutoka hospitali siku mbili zilizopita baada ya kuambukizwa virusi vya corona. 
 Rais alitembea kutoka katika makazi yake mpaka kwenye ofisi yake kwa ajili ya kupatiwa muhtasari wa mazungumzo ya muswada wa kutoa fedha za afueni kwa raia wa Marekani, na kimbunga Delta, kwa mujibu wa maafisa wa White House. 
 RaisTrump, aliandika ujumbe wa Twitter, muda mfupi baadaye kueleza kwamba ameelezwa kuhusu kimbunga, na amezungumzia masuala ya maandalizi na magavana wa Texas, na Lousiana. 
 Msemaji wa White House, Brian Morgenstern, amesema kwamba rais anataka kuzungumza na watu wa Marekani mapema, lakini hilo bado halijaamuliwa.
Shirika la Umoja wa Mataifa la kuhudumia watoto, UNICEF, limelaani vikali shambulizi ambalo limeua watu 16, wakiwemo wasichana watano walio na umri wa chini ya miaka 15, Juni 3 katika jimbo la Ituri mashariki mwa Jamhuri ya Kidemokrasi ya Congo (DRC). 

Mwakilishi wa UNICEF huko DRC, Edouard Beigbeder, amesema “tunalaani vikali sana shambulizi hilo kwa watoto wasiokuwa na hatia.” amezitaka pande zote kuheshimu haki za wanawake na watoto. 
 Kwa mujibu wa ripoti ambazo zimethibitishwa na Umoja wa Mataifa (UN) shambulizi limefanyika katika eneo la Moussa, katika kijiji kimoja kwenye eneo la Djugu, kaskazini mwa mji mkuu wa jimbo, Bunia. Waathirika 16 ambao waliwahi kuwa watu wasiokuwa na makazi walirejea kijijini hapo na kuuawa katika shambulizi la bunduki na visu. Matokeo yake, dazeni ya watu wamekimbia kutoka Moussa na kuchukua hifadhi katika vijiji jirani. 
 Zaidi ya watu 300 wamefariki hadi hivi sasa ikiwa ni matokeo ya ghasia zinazoendelea katika jimbo la Ituri tangu mwanzoni mwa mwaka 2020. Mwezi Aprili na Mei pekee, UNICEF imepokea zaidi ya shutuma 100 za ukiukaji mkubwa sana wa haki za watoto, kama vile ubakaji, mauaji na ukataji wa viungo, na mashambulizi kwenye shule na vituo vya afya huko Ituri. 
 Mwezi uliopita UNICEF ilionya kwamba hali ya usalama huko Ituri inazidi kudorora kwa kasi na kuitaka jumuiya ya kimataifa na serikali ya DRC kuchukua hatua za haraka kuepusha mzozo ambao utawalazimisha watoto wengi zaidi kuondoka katika eneo na kuhatarisha maisha yao. 
 Zaidi ya watu 200,000, wengi wao watoto, wamekimbia ghasia mbaya za maeneo ya Djugu, Mahagi na Irumu katika jimbo la Ituri tangu mwanzoni mwa mwaka huu. Wengi wao wamepewa hifadhi na jamii wenyeji na kwenye makazi yenye msongamano mkubwa sana katika vituo vya watu wasiokuwa na makazi ndani na kuzunguka Bunia.  
 Imetayarishwa na mwandishi wetu, Khadija Riyami, Washington, DC
Tajiri mmiliki wa vyombo vya habari huko Hong Kong, Jimmy Lai mwenye umri wa miaka 73 amehukumiwa kifungo cha miezi 12 jela Ijumaa.  

Pia katika mahakama hiyo wanaharakati wakongwe wanne wa kutetea demokrasia wamehukumiwa vifungo kati ya miezi minane hadi 18 jela. 
 Hukumu hiyo imetolewa kwa sababu ya watu hao kusaidia kuongoza mojawapo ya maandamano makubwa kuwahi kufanyika kwenye jiji hilo. 
 Lai alikuwa miongoni mwa watetezi tisa mashuhuri wa demokrasia wa Hong Kong waliopatikana na hatia ya kutayarisha na kushiriki kwenye maandamano hayo. 
 Wengi wao wamekuwa kwa miongo kadhaa wakitetea upigaji kura wa moja kwa moja bila ya utumiaji nguvu. 
 Watayariushaji wa maandamanio hayo makubwa wanasema karibu watu milioni moja laki saba walishiriki, kwenye maandamano hayo yaliyo sababisha maandamano ya miezi kadhaa huko Hong Kong mwaka 2019.
Tetemeko la ardhi lenye nguvu za 5.9 kwenye kipimo cha Richter limetokea Jumapili katika jimbo la kusini la Iran la Bushehr, ambako kituo cha nishati cha nyuklia kipo, lakini lakini televisheni ya nchi hiyo inasema hapakuwa na repoti za hapo hapo juu ya uharibifu mkubwa wowote.  

Afisa wa serikali ya Iran ameiambia Reuters kuwa hakuna repoti ya uharibifu kutoka katika jengo la nyuklia la Bushehr liliyopo katika pwani ya Ghuba ya Iran. 
 Kitovu cha tetemeko hilo kinapatikana karibu kilomita 100 (maili 60) kutoka kiwanda hicho cha nyuklia na kwa kiasi fulani lilikuwa na kina kidogo chini cha kilomita 10, kwa mujibu wa vyombo vya habari vya Iran – ambacho kingeweza kuzidisha mtikisiko. 
 Vyombo vya habari vya Iran vimeripoti mitetemeko midogo 16 baada ya tetemeko kubwa na walichapisha picha zilizokuwa zinaonyesha kuporomoko kwa kuta za matofali katika baadhi za nyumba katika vijiji vya karibu. 
 Saeed Kashmiri, mkuu wa Chuo Kikuu cha Sayansi ya Tiba cha Bushehr amenukuliwa na vyombo vya habari akisema kwamba watu watano walijeruhiwa huko Gonaveh na wamepelekwa hospitali. 
 Jamhuri ya Kiislam ya Iran inapatikana katika eneo lenye ufa chungu nzima chii ya ardhi na hivyo kua ni moja ya nchi zilizohatarini kwa mitetemeko ya ardhi duniani. Mwaka 2003 tetemeko lenye nguvu za 6.6 kwenye kip[imo cha Richter lilitikisa jimbo la Kerman na kusababisha vifo vya watu 31,000 na kuangamiza kabisa mji wa kale wa Bam.
Biashara kwenye Masoko ya fedha ya Ulaya imeshuka leo Alhamisi kukiwa na ongezeko la hofu ya kwamba uchumi wa dunia bado unakabiliwa na hatari ya janga la virusi vya corona. 

Kipimo cha hisa cha Uingereza FTSE kimeshuka kwa kishindo kwa asilimia 2.2 katikati ya siku ya mauzo, wakati kile cha Paris CAC-40 kilikuwa chini wakati wa mauzo kwa asilimia 1.8 na cha Frankfurt Dax kiliporomoka kwa asilimia 1.5. 
 Hisa zilianza kuuzwa kwa haraka Alhamisi bara la Asia, na kusababisha kipimo cha hisa cha Tokyo Nikkei na kile cha Sydney S&P/ASX vyote kupata hasara ya asilimia 1.7 wakati wa kumaliza mauzo. Masoko ya hisa ya Hong Kong, Seoul, Shanghai na Taipei yalipata hasara kubwa. 
 Wawekezaji wanaonekana kuvunjika moyo kutokana na tahadhari iliyotolewa Jumatano na Mwenyekiti wa Benki Kuu ya Marekani Jerome Powell, kuwa hali ya kudorora hivi sasa kwa uchumi imesababishwa na mlipuko wa COVID-19 ulimwenguni na utaendelea kwa muda mrefu katika siku za usoni.  
 Nchini Marekani biashara kwenye masoko ya fedha, kipimo cha Dow Jones kilikuwa kimeshuka kidogo kimauzo, wakati S&P 500 na Nasdaq yalikuwa katika wigo chanya wa biashara, wakati soko la Wall Street Alhamisi likionyesha mwanzo wenye biashara mchanganyiko. 
 Wakati bei ya hisa inaendelea kuyumba, bei ya mafuta inapanda. Bei ya mafuta ghafi ya kipimo cha Marekani, West Texas Intermediate, inauzwa dola za Marekani 26.37 kwa pipa, kikiwa juu kwa asilimia 4.2, wakati bei ya mafuta ghafi cha Brent ambacho ni kipimo cha kimataifa, inauzwa kwa dola 30.28 kwa pipa, ikiwa juu kwa asilimia 3.7.
Ulinzi uko katika hali ya kiwango cha juu kuwahi kushuhudiwa kwa miaka mingi huku baadhi ya sehemu za mji wa Washington zimefungwa kabisa. 

Wakati huohuo maafisa wa usalama wa Marekani wanachukuwa tahadhari dhidi ya maandamano ya wafuasi wa Trump katika miji mikuu ya majimbo yote 50 kipindi cha wikiendi. 
 Pia tayari kumewekwa vizuizi na Walinzi wa Kitaifa kupelekwa maeneo hayo ili kuzuia aina yoyote ya uvunjifu wa amani kama ule uliolitikisa taifa Januari 6. 
 Idara ya Upelelezi wa Jinai FBI imetahadharisha idara za polisi juu ya kuwepo uwezekano wa waandamanaji wenye silaha nje ya majengo ya bunge katika majimbo yote 50 kuanzia Jumamosi hadi siku ya kuapishwa Rais mteule Joe Biden Januari 20, yaliochochewa na wafuasi wa Rais Donald Trump wanaoamini madai yake ya uongo ya wizi wa kura. 
 Michigan, Virginia, Wiscosin, Pennsylvania na Washington ni kati ya majimbo yaliyoitisha walinzi wa kitaifa kuimarisha usalama. 
 Texas ilifunga Bunge lake hadi kumalizika sherehe za kuapishwa rais. Steve McCraw, mkurugenzi wa Idara ya Usalama wa Umma ya Texas, amesema katika taarifa yake Ijumaa jioni kuwa ripoti za kiintelijensia zinaashiria “vikundi vyenye misimamo mkali vinavyo kusudia kuvunja amani” vinaweza kutumia fursa ya maandamano ya watu wenye silaha yaliyopangwa huko Austin “kutekeleza vitendo vya uhalifu.”  
 Mjini Washington, maafisa wamemkamata mtu mmoja mkazi wa Virginia aliyekuwa anajaribu kupita kizuizi kilichowekwa na Polisi wa Bunge la Marekani akitumia vitambulisho bandia vya sherehe za kuapishwa rais, akiwa na bunduki iliyokuwa na risasi na risasi nyingine zaidi ya 500, Kituo cha televisheni cha CNN na gazeti la New York Times yameripoti Jumamosi, wakinukuu ripoti ya polisi na vyanzo vya vyombo vya usalama. 
 Mtu huyo amefunguliwa mashtaka ya makosa ya uhalifu matano, ikiwemo kumiliki silaha isiyokuwa na kibali na risasi, kwa mujibu wa ripoti hiyo. 
 Maafisa wa polisi wa bunge la Marekani hawakupatikana kutoa maelezo juu ya habari hizi. 
 Juhudi hizi za kuimarisha ulinzi zinafuatia uvamizi uliosababisha ghasia uliotokea Januari 6 katika Bunge la Marekani ukitekelezwa na mchanganyiko wa wafuasi wa Trump na wale wenye mismamo mkali. 
   
 Baadhi yao walikuwa na mipango ya kuwateka nyara wabunge na wakipaza sauti makamu wa rais Mike Pence auwawe wakati akiongoza zoezi la kurasmisha ushindi wa Biden baada ya uchaguzi uliofanyika mwezi Novemba.
Chanzo cha hatua huyo ni uamuzi wa timu ya Milwaukeee Bucks kugomea mechi yao dhidi ya Orlando Magic katika raundi ya mtoano 

Mechi za ligi za mpira wa kikapu Marekani za wanawake na wanaume - WNBA na NBA - ziliahirishwa Jumatano usiku kupinga kitendo cha kijana Mmarekani mweusi kupigwa risasi na polisi katika mji wa Kenosha, Wisconsin. 
 Kuahirishwa kwa mechi hizo kulifuatia hatua ya kwanza iliyochukuliwa na timu ya Milwaukee Bucks kugomea mechi yao ya tano katika ligi ya mtoano dhidi ya Orlando Magic. Orlando ilifika uwanjani, lakini Bucks hawakutokea. 
 Saa chache baadaye NBA ilitoa taarifa ikisema mechi zote zilizokuwa zichezwe Jumatano usiku ikiwa ni pamoja na Houston Rockets dhidi ya Oklahoma City Thunder, na Los Angeles Lakers dhidi ya Portland Trailblazers zimeahirishwa. 
 Muda si mrefu baada ya hapo WNBA nayo ikatangaza kuahirisha mechi zake tatu ambazo zilikuwa zichezwe usiku.  
 Hatua ya NBA kuahirisha mechi hizo tatu ina maana Milwaukee Bucks ambayo ilichukua hatua ya kwanza haitapoteza mechi yake iliyokuwa icheze na Orlando Magic na kwamba itaendelea kuwa inaongoza mechi 3-1. 
 Hatua ya NBA leo inafuatiliwa kupigwa risasi kwa kijana mmoja Mmarekani Jacob Blake katika jimbo linakotokea timu hiyo ya Bucks, Wisconsin. Blake alipigwa risasi mara saba na polisi wakati anajaribu kuingia ndani ya gari lake baada ya mvutano na polisi. Watoto wake watatu walikuwa ndani ya gari hiyo. Blake yuko hospitali mpaka sasa na madaktari wanasema huenda asiweze kutembea tena kwa miguu yake mwenyewe. 
 Kupigwa risasi kwa Blake ni tukio jingine miongoni ya kadha baina ya mwaka jana na mwaka huu, matukio ambayo yamesababisha hasira miongoni mwa wamarekani weusi na wazungu kuhusu kile ambacho wanasema ni "uonevu" wa polisi dhidi ya wamarekani weusi. 
 Kocha wa timu ya Los Angeles Clippers, Doc Rivers, alizungumza kwa hisia kali Jumanne usiku baada ya mechi ya timu yake na Dallas Mavericks akisema haelewi kwa nini "naipenda nchi hii, lakini nchi hii hainipendi" 
 Hatua ya Milwaukee Bucks kugomea mechi na hatimaye NBA kuahirisha mechi nyingine mbili itachukuliwa kama ya kihistoria Marekani ambako michezo mara nyingi imetumiwa kupigania haki za raia.
sheria hiyo inachukua lengo pana kwa uhalifu wote wa chuki, kwa kutoa wito wa kuteuliwa kwa afisa mpya wa idara ya sheria ili kuhakikisha ukaguzi wa kesi za uhalifu wa chuki na kutoa rasilimali kwa idara za polisi katika eneo ili kuboresha njia za kutambua na kuripoti uhalifu wa chuki  

Mswaada uliopitishwa hivi karibuni uliosainiwa kuwa sheria na Rais Joe Biden hapo Alhamis unawapa maafisa wa kaunti na serikali kuu zana mpya na rasilimali za kupambana na uhalifu wa chuki huku ikiangazia ongezeko kubwa la chuki dhidi ya wa Asia wakati wa janga la COVID-19. 
 Msukumo wa sheria hiyo mpya inayojulikana kama “sheria ya uhalifu wa chuki katika COVID-19” kufuatia ongezeko kubwa la mashambulizi kwa wamarekani wenye asili ya Asia, tangu kuanza kwa janga hili huko Wuhan nchini China, zaidi ya mwaka mmoja uliopita. 
 Uhalifu wa chuki dhidi ya wa Asia katika miji mikubwa ya Marekani na kaunti zake uliongezeka kiasi cha asilimia 150 mwaka jana na mwaka mmoja kabla,na asilimia 194 wakati wa robo ya kwanza ya mwaka 2021 ikilinganishwa na robo ya kwanza ya mwaka 2020, kulingana na kituo kinachofuatilia masuala ya chuki na uhasama, kwenye chuo kikuu cha jimbo la California, San Bernardino. 
 Wakati ikionyesha ghasia dhidi ya wamarekani wenye asili ya Asia, sheria inachukua lengo pana kwa uhalifu wote wa chuki, kwa kutoa wito wa kuteuliwa kwa afisa mpya wa idara ya sheria ili kuhakikisha ukaguzi wa kesi za uhalifu wa chuki na kutoa rasilimali kwa idara za polisi katika eneo ili kuboresha njia za kutambua na kuripoti uhalifu wa chuki.  
 Sheria hii mpya itasaidia kuharakisha majibu yetu kwa uhalifu wa chuki na kutoa rasilimali kwa idara ya polisi kuboresha taarifa za uhalifu wa chuki zinazoripotiwa, alisema mwanasheria mkuu wa Marekani Merrick Garland katika taarifa yake. Sheria itasaidia idara ya polisi katika kulenga juhudi zake ambazo zitasaidia.
Uingereza imekubaliana na umoja wa ulaya kuhusu mkataba mpya wa kibiashara, zaidi ya miaka minne baada ya Uingereza kupiga kura kujiondoa umoja huo. 
 Mkataba wa leo unanusuru Uingereza na umoja wa ulaya kuingia katika hali ya mgogoro endapo haungepatikana kufikia mwishoni mwa mwezi huu. 
 Mkuu wa tume ya umoja wa ulaya Ursula Von der Leyen, ametaja mkataba huo kuwa mzuri. 
 Uingereza ilijiondoa kuwa mwanachama kamili wa umoja wa ulaya mwezi Januari, kufuatia kura ya maamuzi iliyofanyika nchini humo Juni tarehe 23 2016. 
 Hata hivyo, ilikubali kuendelea kuwa katika umoja huo hadi mwishoni mwa mwaka 2020 ili kufanya majadiliano ya kuweka mazingira mema ya kufanya biashara na nchi 27, wanachama wa umoja huo. 
 Makubaliano ya biashara yaliyopatikana hii leo yanahitajika kuidhinishwa na bunge la ulaya ndani ya wiki chache zijazo. 
 Mkataba huo utatoa fursa ya kuwepo ushuru wa kiwango cha chini na gharama ya chini kwa bidhaa zinazotoka Uingereza, vitu ambavyo havingekuwepo endapo Uingereza ingeondoka umoja huo bila mkataba wa biashara. 
 Mkataba huo sasa unakamilisha mchakato wa zaidi ya miaka 4 ambao kwa wakati mmoja ulionekana kama mgumu kufanikiwa. 
 Hii ni mara ya kwanza kwa mwanachama wa umoja wa ulaya kuondoka rasmi umoja huo.
Maandamano yamendelea kwa siku ya 16 mfululizo Jumatano ingawa waandamanaji walikuwa wachache kabisa katika miji kadhaa ya hapa Marekani huku juhudi zikiendelea kujaribu kuleta mabadiliko katika mfumo wa sheria na polisi. 

Kwa upande mwngine watu wamekuwa wakivunja sanamu na alama zote zinazowakilisha ubaguzi wa rangi na ukoloni hapa Marekani na hata Ulaya. 
 Wakati maandamano yakiwa yamepungua sana kasi hapa Marekani waandamanaji Jumatano waliendelea kubomboa, kuharibu na kuvunja vichwa vya sanamu ya Christopher Columbus kuanzia miji ya Boston upande wa kaskazini hadi Miami huko kusini. 
 Vitendo hivyo viliambatana wito wa kuondolewa alama zote zinazowakilisha wakoloni na wamiliki utumwa baada ya maandamano yaliyochochewa na kifo cha George Floyd wiki tatu zilizopita.  
 Spika wa Baraza la Wawakilishi Nancy Pelosi ametaka kuondolewa kwa sanamu kubwa 11 za wanajeshi na maafisa wa enzi ya vita vya wenyewe kwa wenyewe hapa Marekani mwaka 1861 hadi 1865.  
 Wito wake umetolewa wakati bunge lilikuwa linasikiliza pia mapendekezo ya mageuzi katika vikosi vya polisi ambapo kaka yake George Floyd, Philonise amewarai wabunge kusikia kilio cha wananchi cha kutaka mageuzi. 
 Philonise Floyd  
 "Tafadhali sikilizeni wito ninaotoa hapa, wito wa familia zetu, wito unaosikika barabarani kote duniani. Watu wa tabaka zote, jinsia zote na rangi zote wameungana kuomba mageuzi," amesema Philonise. 
 Juhudi za kondowa alama za ukoloni na ubaguzi zimefanyika katika nchi kadhaa za dunia huko Nairobi Kenya sanamu ya malkia Victoria imebomolewa na Samuel Obiero mkazi wa mji huo anasema sanamu hizi za kikoloni zinabidi kuondolewa kote duniani.  
 Samuel Obiero Mkazi wa Nairobi anaeleza: Sanamu hii inanikumbusha machungu na tabu zilizo wakumba mababu zetu chini ya mikono ya wakoloni na kila mara tunapozitizama tunakumbushwa maovu waliotendewa. Ndio maana tunahitaji kuziondowa kote duniani.  
 Masanamu yameondolewa pia, Uholanzi, Ubelgiji na Uingereza ambapo pia kuna majadiliano juu ya kuondolewa sanamu mbalimbali zinazo kumbusha enzi za ukoloni na utumwa.  
 Huko Palestina kwenye Ukingo wa Magharibi katika mji wa Bethlehem mchoraji asiyejulikana amechora picha kubwa ya George Floyd kwenye ukuta unaowatengenisha na Israel. Kwa Wapelstina wengi kama Hani Al-Halabi mjumbe wa chama cha vijana wa Palestina, kifo cha Floyd kinawakumbusha vita vyao vya uhuru. 
 Al-Halabi, Mwanachama wa chama cha vijana wa Palestina amesema : "Tunatoa wito kwa taasisi za kimataifa, mashirika ya haki za binadamu na nchi zote huru kutoa heshima zao kwa George Floyd na Mpalestina Iyad Hallak na kuwachukulia ni mashujaa wa kupigania uhuru na ubinadamu katika kiwango cha kimataifa.  
 Kwa upande wake Rais Donald Trump amepanga kukutana na viongozi wa kidini, maafisa wa Polisi na wamiliki wa biashara ndogo ndogo hii leo Alhamisi huko Dallas wakati anatafakari juu ya namna ya kujibu matakwa ya waandamanaji yaliyofuatia kifo cha George Floyd. 
 Imetayarishwa na Mwandishi wetu, Abdushakur Aboud, Washington, DC
Meya wa Minneapolis Jacob Frey ametangaza hali ya dharura katika mji uliojaa mvutano ambako mmarekani mweusi aliuwawa alipokuwa chini ya ulinzi wa polisi Jumatatu usiku. 

Wakati huo huo gavana wa Minnesota Tim Walz ametoa wito kwa walinzi wa kitaifa kujaribu kuzuia usiku mwingine wa tatu wa vurugu. 
 Wanajeshi 500 wameitwa kutoa ulinzi huko katika miji ya Minneapolis, St Paul na jamii zinazozunguka.  
 Maduka kadhaa huko Minneapolis na mji pacha wa St. Paul yalichomwa moto Alhamisi usiku. 
 Maafisa wa polisi wa St Paul wanaripoti kuwa maafisa wake wamepigwa na mawe pamoja na chupa. 
 George Floyd aliyefariki baada ya polisi kumkandamiza shingoni huku akiwa amefungwa pingu baada ya maafisa wa polisi kumweka chini ya ulinzi katikati ya barabara wiki hii mjini Minnessota. 
 Kufa kwa Floyd kulisababisha Maandamano na ghasia huko Minneapolis na kikosi cha kitaifa cha ulinzi kilipelekwa kulinda amani. 
 Maandamano hayo yalisamba katika majimbo mengine huku maandamano yakiendelea katika majimbo ya Memphis, New York,California, Chicago, Okaland, Ohio na Colorado. 
 Imetayarishwa na mwandishi wetu, Washington, DC
Mgombea urais wa Marekani wa chama cha Demokrat Joe Biden, na mgombea mwenza Kamala Harris aliyetangazwa hapo Jumanne wanatarajia kufanya kampeni ya pamoja kwa mara ya kwanza Jumatano. 

Tayari wameshaunda timu ya kuelekea kuleta upinzani kwa rais Donald Trump na makamu wake Mike Pence katika uchaguzi wa Novemba, 2020. 
 Time ya Kampeni ya Biden na Harris imeeleza wagombea hao wataongea katika mji wa Wilmington, katika jimbo la Delaware, kuhusu kufanyakazi kwa pamoja kurejesha imani ya taifa lao. 
 Wagombea hao wanaazma kuzipigania familia za wafanyakazi ili kulipeleka taifa mbele. 
 Biden alimtangaza Harris Jumanne, na kumfanya kuwa mwanamke wa kwanza mweusi na Mmarekani mwenye asili Asia Kusini kuchaguliwa kuwa katika tiketi muhimu ya chama cha Demokratik kugombania nafasi ya umakamu wa rais.
Umoja wa Nchi za Ulaya na India zimekubaliana kuanzisha tena mazungumzo yao ya biashara yaliyositishwa kwa muda mrefu, katika hatua inayosifiwa na mkuu wa baraza la Ulaya Charles Michel kama “ukurasa mpya muhimu katika ushirikiano kati ya pande zetu mbili.”  

Akizungumza na waandishi habari mjini Porto Ureno ambako viongozi wa EU wamekutana ana kwa ana na kuzungumza na Waziri Mkuu wa India Narendra Modi kupitia video siku ya Jumamosi, Michel amesema kwamba wamekubaliana kuanzisha tena mazungumzo ya biashara na kulinda uwekezaji pamoja na kuimarishia ushirikiano kati yao. 
 Makubaliano hayo yatawezesha kuanzishwa tena mazungumzo yaliyokwama tangu 2007 kuhusu mkataba wa biashara huru kati ya pande mbili uliyositishwa mwaka 2013. 
 Wakati huo huo Mkuu wa Kamisheni ya Ulaya Ursala von der Leyen amesema viongozi hao wa EU wamefikia pia makubaliano huko Porto juu ya mkataba na makampuni ya dawa ya BioNtech na Pfizer kutenegenza dozi bilioni 1 na milioni 800 za chanjo ya kupambana na virusi vya corona kwa ajili ya matumizi kwenye Jumuia yao kwa kipindi cha mwake 2021hadi 2023. 
   
 Aidha viongozi hao waliitaka pia Marekani kuondoa vizuizi vya kusafirisha nje chanjo kwa ajili ya COVID-19 kabla ya kuzungumzia suala la kuondolewa hati miliki za chanjo. 
 Marekani na Uingereza ni miongoni mwa nchi zisizoruhusu kusafiorishwa nje dawa za kupambana na COVID-19 zilizotengeneza nchini humo.
Saeb Erekat mwenye miaka 65 alikuwa akipatiwa matibabu nyumbani tangu Oktoba nane alipotangaza hali ya afya yake kwamba alikuwa amepata virusi vya Corona 

Mpatanishi mkuu wa Palestina, Saeb Erekat amepelekwa hospitali Jumapili kwa gari la wagonjwa kutoka nyumbani kwake katika ukingo wa Magharibi hadi hospitali Israel kwa matibabu ya maambukizi ya virusi vya Corona, yanayozidi kuwa mabaya, inasema taarifa ya chama cha PLO. 
 Erekat mwenye miaka 65 alikuwa akipatiwa matibabu nyumbani tangu Oktoba nane alipotangaza hali ya afya yake kwamba alikuwa amepata virusi vya Corona. Katika kuongezea jukumu lake kama mpatanishi mkuu, Erekat ni katibu mkuu wa chama cha PLO. 
 Kufuatia kuugua kwake kutokana na COVID-19 na kwa sababu pia ya shida nyingine za kiafya ambazo anakabiliwa nazo kwenye mfumo wa kupumua, hali ya Dr.Erekat sasa inahitaji matibabu akiwa hospitali. Hivi sasa anahamishiwa hospitali moja huko Tel Aviv inasema taarifa ya idara ya mashauriano ya ndani ya PLO. Kuna wasi wasi mkubwa juu ya afya ya Erekat kwa sasabu alipandikiza mapafu katika hospitali moja nchini Marekani mwaka 2017. 
 Mashahidi walisema Erekat alikuwa kwenye machela wakati anawekwa ndani ya gari la wagonjwa, nje ya nyumba yake huko Yeriko.
Inatarajiwa kwamba Magufuli atapata ushindi mkubwa, na chama chake cha CCM kupata viti vingi bungeni 

Kiongozi wa upinzani nchini Tanzania Tundu Lissu ametaka jumuiya ya kimataifa kutotambua matokeo ya uchaguzi mkuu wa Tanzania, kwa madai kwamba umejaa dosari chungu nzima. 
 Tundu Lissu, ambaye ni mshindani mkuu wa rais wa sasa John Magufuli, ameambia waandishi wa habari kwamba matatizo yaliyojitokeza wakati wa uchaguzi yana maana kwamba matokeo yake hayawezi kuaminika. 
 “Taasisi za kimataifa kama umoja wa Afrika, SADEC, Jumuiya ya Afrika mashariki na taasisi za kimataifa, zisitoe matangazo kwamba kulikuwa na uchaguzi hapa. Zitoe taarifa za kweli kuhusu hiki ambacho kimefanyika. Zisije zikatoa baraka kwa mchakato ambao ni haramu.” amesema Tundu Lissu, akiongezea kwamba “Jumuiya ya kimataifa na nchi rafiki wa Tanzania vile vile zisije zikakubaliana na hiki ambacho kimefanyika leo. 
 Mgombea huyo ametaka jumuiya ya kimataifa kuchukua “hatua kusaidia watanzania kwa kuwaadhibu hawa ambao wameharibu uchaguzi huu kwa njia mbalimbali. Hawa ambao wameshiriki moja kwa moja.” 
 Miongoni mwa wale ambao Lissu anataka waadhibiwe na jumuiya ya kimataifa ni Pamoja na maafisa wa tume ya uchaguzi, mkuu wa polisi, mkuu wa idhara ya usalama wa taifa miongoni mwa wengine. 
 Amesema kwamba amemwaagiza wakili wake kuasilisha ombi kwa mwendesha mashtaka mkuu wa mahakama ya uhalifu dhidi ya binadamu ICC, ili wafanye uchunguzi kuhusiana na ripoti za watu kuuawa na polisi wakati wa kampeni hasa visiwani Zanzibar. 
 Lissu amesema kwamba hakubali kabisa matokeo ya kura hizo, akisema kwamba mchakato mzima wa maandalizi wake ulikuwa na makosa, ikiwemo kuzuiwa kufanya kampeni katika baadhi ya sehemu za nchi na wagombea wa upinzani kuenguliwa na tume ya uchaguzi kutoka kwa orodha ya wagombea. 
 “Hatukubaliani na chochote ambacho kimefanyika na matokeo yoyote. Watanzania ndio walioibiwa haki yao ya kuchagua na tumesema mara nyingi sana kwamba hatutakubali chochote ambacho sio uchaguzi huru, wa haki n aunaokubalika.” Amesema Lissu. 
 Kulingana na matokeo ya awali yanayotangazwa na shirika la habari la taifa - TBC, wagombea kadhaa wa chama kikuu cha upinzani CHADEMA wamepoteza karibu viti vyao vyote bungeni. 
 Kulingana na shirika hilo la utangazaji la serikali, miongoni mwa waliopoteza nafasi zao ni mwenekiti wa chama cha Chadema Freeman Mbowe ambaye kwa mujibu wa shirika la habari la AFP, uchaguzi wa jumatano ulijaa vurugu na udanganyifu mkubwa katika hesabu ya kura. 
 Shirika la habari la taifa TBC, limesema pia kiongozi wa chama cha upinzani cha ACT-wazalendo Zitto Kabwe naye ameshindwa kutetea nafasi yake bungeni. 
 Maafisa wa tume ya uchaguzi hawajatoa taarifa kuhusu madai ya Lissu na wenzake kutoka vyama vya upinzani, lakini Jumatano, Mwenyekiti wa Tume ya Taifa ya uchaguzi Semistocles Kaijage alisema kwamba tume hiyo haijapokea malalamiko yoyote kuhusu kura bandia, na kuwataka Watanzania kupuuza taarifa hizo. 
 Mitandao ya kijamii hasa twitter, whatsapp, Instagram na you tube, imeminywa nchini humo na kuathiri mawasiliano. 
 Rais John Magufuli, ambaye ametimiza umri wa miaka 61 leo Alhamisi Octoba 29, anatarajiwa kuendeleza utawala wake na chama cha CCM. 
 Inatarajiwa kwamba Magufuli atapata ushindi mkubwa, na chama chake cha CCM kupata viti vingi bungeni. 
 Magufuli ameahidi kuimarisha ukuaji wa uchumi wa Tanzania. Katika muhula wake wa kwanza, ameimarisha ujenzi wa miundombinu ikiwemo ujenzi wa barabara, reli, mabwawa ya kuzalisha umeme, shirika la ndege la taifa miongoni mwa mengine. 
 Hata hivyo amekosolewa sana na makundi ya kutetea haki za kibinadamu na wanasiasa wa upinzani kwa kukandamiza haki za kibinadamu, upinzani na uhuru wa vyombo vya habari. 
 Imetayarishwa na Kennes Bwire, VOA, Washington DC
Wabunge wa Umoja wa Ulaya (EU) Jumatano wamepitisha kibali cha kusafiri kitakacho waruhusu wananchi wake kuingia katika mataifa ya Ulaya bila ya kuwekwa karantini. 

Kibali hicho pia kitamuruhusu msafiri kuingia katika nchi hizo bila ya kufanyiwa vipimo zaidi vya virusi vya corona, na kufungua njia ya cheti hicho cha usafiri kutumika kabla kuanza kipindi cha majira ya joto, vyanzo vya habari mbalimbali vimeripoti. 
 Cheti hicho kilicho subiriwa kwa hamu kubwa kikiwa na lengo la kusaidia sekta ya usafiri ya Ulaya wakati wa kipindi muhimu cha utalii ili kuepusha mdororo mwingine ulio sababishwa na marufuku za Covid -19 katika sekta hiyo. 
 Mataifa ambayo hutembelewa sana kama vile Ugiriki yameongoza shauri la kuwepo cheti maalumu kitakacho tolewa katika karatasi na kieletroniki ili kianze kufanya kazi. 
   
 Vyanzo : Mashirika mbalimbali ya habari
Kiongozi wa zamani wa Somalia amemshutumu mrithi wake, Rais Mohamed Abdullahi Mohamed maarufu Farmajo kwa kupanga shambulizi lililofanywa na wanajeshi nyumbani kwake hapo Jumapili, huku mgawanyiko ukiongezeka juu ya kuongezewa muda kwa Rais aliyepo madarakani.  

Shutuma za Rais wa zamani wa Somalia, Hassan Sheikh Mohamud dhidi ya Mohamed kwenye mtandao wa Twitter, ambazo hazikujumuisha maelezo ya kina au uthibitisho, zimekuja wakati vikundi ndani ya vikosi vya usalama vya Somalia vikirushiana risasi katika mji mkuu Mogadishu. 
 Mzozo huo unaibuka kufuatia Mohamed kusaini sheria katikati ya mwezi Aprili, akiongeza mamlaka yake kwa miaka miwili, suala ambalo litaweza kuvuruga vikosi vya usalama kutoka kwenye mapigano yao yanayoungwa mkono kimataifa dhidi ya waasi wa al-Shabaab wenye uhusiano na al-Qaida katika taifa hilo lililopo pembe ya Afrika. 
 Msemaji wa serikali hakujibu mara moja ombi la kutoa maoni juu ya shutuma za Mohamud, ambaye aliondoka madarakani mwaka 2017. 
 Lakini waziri wa usalama wa ndani, Hassan Hundubey alikanusha kwamba serikali ilikuwa imevamia nyumba ya rais huyo wa zamani, kulingana na shirika la Habari la taifa nchini Somalia.
Marekani inatoa wito kwa waasi wa Kihouthi nchini Yemen kuepuka mashambulizi mapya ya kijeshi ndani ya Yemen, na kusitisha mashambulio yanayoathiri maeneo ya raia nchini Saudi Arabia. 

Katika taarifa yao Jumapili jioni msemaji wa Wizara ya Mambo ya Nje Ned Price alisema Marekani inasikitishwa sana kuendelea kwa mashambulio ya Wahouthi. 
 Amesema tunawasihi Wahouthi wajiepushe na vitendo vya kudhoofisha na kuonyesha nia yao ya dhati kushiriki vyema katika juhudi za Mjumbe Maalum wa Umoja wa Mataifa Martin Griffiths kutafuta amani, alisema Price. Wakati ni sasa wa kumaliza mzozo huu. 
 Mjumbe wa Umoja wa Mataifa Griffiths alianza mazungumzo ya siku mbili nchini Iran Jumapili wakati akishinikiza kupatikana kwa mashauriano ya kisiasa kwa mzozo wa Yemen, ambao ulianza mwishoni mwa mwaka 2014 kwa Wahouthi kuuteka mji mkuu wa nchi hiyo.  
 Saudi Arabia ilianzisha kampeni ya kijeshi kuitetea serikali inayotambuliwa kimataifa ya Yemen mapema mwaka 2015.
Mwanasiasa Mkongwe nchini Tanzania Bernard Membe ametangaza Jumatatu kujiunga na chama cha ACT Wazalendo. 

Katika mazungumzo na vyombo vya habari kwa njia ya mtandao Kiongozi wa Chama cha ACT Wazalendo Zitto Kabwe alimtambulisha mwanasiasa huyo kama mwanachama wao mpya. 
 Katika mazungumzo yake na vyombo hivyo Bernard Membe mwenyewe alishiriki na kueleza kuwa tarehe 6 Julai alikwenda katika ofisi za tawi la ACT wazalendo RONDO na kujisajili. 
 Zitto amesema : "Ningependa kumtambulisha rasmi Bernard Membe kawa mwanachama wetu mpya ambaye aliwahi kuwa waziri wa mambo ya nje wa Tanzania. Wiki iliyopita alitembelea tawi letu Kijijini kwao Rondo kusini mwa Tanzania na kujisajili kuwa mwanachama wetu. Kutokana na utamaduni wake, jithada zake lakini kutokana na utashi wake katika masuala ya Haki za binadamu, kusimamia ukweli, uongozi na siasa tunaona ni hatua kubwa na nikaona niwajulishe hili." 
 Akizungumza katika mkutano huo Membe ameeleza azma yake ya kushiriki kutaka kuwa na mchango wa kuleta mabadiliko kwani Tanzania inayahitaji na kwamba atashiriki katika uchaguzi mkuu mwaka 2020. 
   
 Bernard Membe alisema : "Ni heshma kubwa kwangu kuwa mwanachama wa ACT Wazalendo,natarajia kushiriki kikamilifu katika uchaguzi ujao, taifa letu linahitaji mabadiliko sasa, nitatumia uzoefu wangu wa miaka tisa na nusu kama Waziri wa Mambo ya nje kukisaidia chama changu kutengeneza sera zitakazoisaidia Tanzania kutokua taifa linalotazamwa kwa ubaya na jumuiya za kimataifa, na kuirejeshea heshma yake kama awali. Kuwarudisha wawekezaji na kuboresha uchumi ili kuiweka Tanzania kuwa kiongozi katika uimarishaji utangamano katika nchi za Maziwa Makuu." 
   
 Kwa mujibu wa Zitto Kabwe Bernard Membe atatambulishwa kesho kwa wanachama na Watanzania .
Vyama kadha vya upinzani nchini Tanzania vimelalamika kwamba mamia ya wagombea wao wameenguliwa katika mchakato wa kuidhinisha ushiriki wao katika uchaguzi mkuu wa Oktoba 28.  

Vyama hivyo vimetoa wito kwa Tume ya Taifa ya Uchaguzi (NEC) kushughulikia malalamiko yao ambayo yamewasilishwa rasmi baada ya maafisa katika ngazi za chini kuondoa wagombea wengi wa ubunge na udiwani kutoka vyama vya upinzani kuliko ilivyo kwa wagombea wa chama tawala cha CCM. 
 Naibu Katibu Mkuu wa chama kikuu cha upinzani cha CHADEMA nchini humo, Benson Kigaila, amesema hadi kufikia Alhamisi wagombea wao katika nafasi za ubunge katika majimbo 57 na wagombea udiwani 642 wameenguliwa katika mazingira tata. 
 Kigaila alieleza kisa cha mgombea mmoja aliyeomba fomu ya kukata rufaa na badala yake Mkurugenzi akaondoka na kufunga ofisi huku mgombea akilazimika kusubiri ofisini kutwa nzima bila mkurugenzi kurejea ofisini hapo. 
 Malalamiko ya aina hiyo yamejirudia katika majimbo mbali mbali ya uchaguzi nchini humo kwa wagombea kutoka vyama vya upinzani. 
 Kigaila amesema kuwa wamekwishatoa taarifa kwa Tume ya taifa ya Uchaguzi na kutaka uchunguzi ufanywe ili wagombea wao warejeshwe katika ugombea. 
 Nacho chama cha wananchi CUF kupitia kwa Mwenyekiti wake Profesa Ibrahim Lipumba wao kinasema kimepokea taarifa za wagombea wao kuwekewa pingamizi na baadhi ya maeneo wagombea wao kuporwa fomu za ugombea na watu wasiojulikana. 
 “kuna watu wamewekewa pingamizi kuna kwingine watu wamevamiwa wamenyang’anywa fomu,” alisema Professa Lipumba. 
 Mkurugenzi wa Uchaguzi, Dkt. Wilson Mahera Charles, aliithibitishia VOA kwamba wamepokea malalamiko na mapingamizi na kwamba bado wanayafanyia kazi na kusema kuwa katika kipindi cha siku nanewatatoa maamuzi. 
 “Hatujasema ni hujuma mpaka itakapothibitishwa ni hujuma, lakini kuna changamoto. Utakuta wengine ni kweli, wengine utakuta hawajatekeleza vizuri masharti ya uteuzi,” alisema Dr. Mahera. 
 Katika hatua nyingine NEC imetupilia mbali pingamizi dhidi ya mgombea urais wa Chama cha Mapinduzi Rais John Magufuli na mgombea urais wa CUF Profesa Ibrahim Lipumba lililowekwa na mgombea urais wa CHADEMA Tundu Lissu kuwa fomu zao zilijazwa kimakosa na hawakurudisha fomu hizo kwa kufuata masharti. Taarifa hiyo imeeleza kuwa wagombea hao walikidhi matakwa ya kisheria katika fomu zao na kwamba wanaendelea kuwa wagombea
Chama kinachotawala nchini Guinea Alhamisi kilimteua rais Alpha Conde kugombea urais kwa mhula wa tatu. 

Conde, mwenye umri wa miaka 82, ametumia fursa ya katiba mpya iliyozua utata kugombea tena mhula mwingine madarakani. 
 Mazungumzo kuhusu uwezekano wake kugombea muhula mwingine madarakani yalisababisha maandamano nchini Guinea, ambayo yamepelekea vifo vya watu 30 kwa mda wa mwaka mmoja sasa. 
 “Nyote mmezungumza, washirika wetu, vyama na wengine. Nazingatia hilo,” Conde aliwaambia wanachama wa chama chake katika hotuba baada ya kumuidhinisha kugombea urais. 
 Hata hivyo, hakusema siku ambayo atatangaza rasmi kugombea mhula mwingine. 
 Conde, ambaye alikuwa mwanasiasa wa upinzani kwa mda wa miaka kadhaa, aliingia madarakani mwaka 2010 baada ya kushinda uchaguzi mkuu. 
 Waliomchagua walikuwa na matumaini makubwa kwanza angeleta mfumo wa demokrasia nchini humo baada ya utawala wa kidikteta wa miongo kadhaa. 
 Mwansiasa huyo alishinda mhula wa pili mwaka 2015. 
 Lakini juhudi zake za kusalia madarakani zimesababisha wasiwasi kwamba huenda Guinea ikafuata mkondo wa nchi zingine za Afrika ambazo viongozi wake wamekataa kuondoka madarakani baada ya mda wao kumalizika. 
 Wafuasi wake Conde wanasema kwamba mabadiliko ya katiba ya mwezi Machi kupitia kura ya maombi ambayo ilisusiwa na vyama vya upinzani, yalitoa fursa kwa kiongozi huyo kugombea mihula miwili upya. 
 Imetayarishwa na Kennes Bwire, VOA, Washington DC.
Makampuni ya mawasiliano ya simu ya Nigeria yamesitisha huduma za mtandao wa kijamii wa Twitter nchini humo Jumamosi, kufuatia maagizo ya serikali. 

Maamuzi hayo yamelenga kusimamisha kwa muda usiojulikana, huduma za kampuni hiyo kubwa ya Marekani, hatua iliyokosolewa na watetezi wa haki, na wanadiplomasia, kama kuminya uhuru wa kujieleza, imeripoti Reuters.  
 Serikali ya Nigeria ilisema Ijumaa ilikuwa imesimamisha shughuli za Twitter kwa muda usiojulikana, siku mbili baada ya mtandao huo kuondoa tweet ya Rais Muhammadu Buhari, ambayo ilitishia kuwaadhibu watu wanaounga mkono mfumo wa kujitenga kwa baadhi ya majimbo nchini humo.  
 Kampuni ya Twitter, ambayo haikupatikana mara moja kutoa maoni leo Jumamosi, ilisema hapo jana kwamba ilikuwa ikichunguza kusimamishwa huko, ambako ilisema kunatia wasiwasi mkubwa.  
   
 Serikali ya Buhari, ambayo inasimamia uchumi mkubwa zaidi barani Afrika, mwaka jana ilipendekeza sheria ya kudhibiti mitandao ya kijamii, kufuatia maandamano dhidi ya madai ya ukatili wa polisi. 
 Kundi la kutetea haki la Amnesty International lililaani kusimamishwa kwa shughuli za Twitter, na limewataka viongozi wa Nigeria "kubatilisha msimamo wao na kusitisha mipango mingine ya kuzuia vyombo vya habari, kukandamiza haki za raia, na kudhoofisha haki za binadamu za wanijeria."
Umoja wa Mataifa umesema Alhamisi kuwa zaidi ya visa 500 vya ubakaji vimeripotiwa kwenye vituo vitano ya afya kwenye eneo la Ethiopia la Tigray. 

Pia inasema huenda idadi ikawa kubwa zaidi kutokana na baadhi ya waathirika kutoripoti pamoja na ukosefu wa huduma za afya. 
 Wakati akihutubia kikao cha UN mjini New York, naibu mratibu wa misaada nchini Ethiopia, Waafa Said amesema kuwa wanawake wamedai kubakwa na watu waliokuwa na silaha, 
 Waathirika hao wamesema wamebakwa na makundi ya watu na kubakwa mbele ya familia zao pamoja na wanaume kulazimishwa kubaka watu wa familia zao baada ya kutishiwa maisha yao. 
 Said ameendelea kusema kuwa takriban visa 516 vya ubakaji vimeripotiwa kwenye vituo vitano vya afya kwenye miji ya Mekelle, Adigrat, Wukro, Shire na Axum. 
 Kundi la maafisa wa Umoja wa Mataifa mapema wiki hii limetoa wito wa kusitishwa kwa mashambulizi na ukatili wa kingono dhidi ya raiya kwenye eneo la Tigray. 
 Mjumbe maalum wa Ethiopia kwenye Umoja wa Mataifa Taye Atske Selassie Amde amesema kuwa serikali yake inachukulia madai hayo kwa uzito mkubwa na kwamba uchunguzi wa kina unaendelea kufanywa.
Familia ya rais wa zamani wa Tanzania marehemu Benjamin William Mkapa imesema kuwa kiongozi huyo alikuwa anaugua malaria na hatimaye alifariki kwa mshtuko wa moyo. Matamshi hayo yaliyotolewa katika misa ya maziko ya Mkapa Jumapili mjini Dar es salaam yalilenga kuzima uvumi kwamba alifariki kutokana na virusi vya corona. 
 Msemaji wa familia William Erio alisema wakati wa sala ya misa iliyotangazwa moja kwa moja katika televisheni kwamba "Mkapa alikutwa na malaria na kulazwa hospitali tangu Jumatano," na kuwa kifo chake kilisababishwa na mshtuko wa moyo akiwa hospitalini hapo. 
 Msemaji huyo alisema ameona ni vizuri kuweka wazi sababu iliyomwua rais ili kuzima uvumi ambao ulikuwa umeanza kuenea kwamba amefariki kutokana na Covid-19. Mkapa ambaye alikuwa na umri wa miaka 81 alionekana hadharani kwa mara ya mwisho katika mkutano mkuu wa chama tawala cha CCM kilichomteua rais John Magufuli kuwania awamu ya pili ya urais kiasi cha wiki mbili zilizopita.  
 Sala ya maziko katika uwanja wa taifa ilihudhuriwa na rais John Magufuli pamoja na makamu rais, waziri mkuu na viongozi wengine kadha wa ngazi za juu pamoja na maelfu ya wananchi. 
 Mkapa ambaye alikuwa rais wa tatu wa Tanzania kati ya 1995 na 2005 atazikwa Jumatano katika kijiji chake Lupaso katika mkoa wa Mtwara.
Rais wa zamani wa Zambia Kenneth Kaunda mwenye umri wa miaka 97 anapewa matibabu ya ugonjwa ambao haukutajwa, kwenye hospitali ya kijeshi ya mjini Lusaka, ofisi yake imesema Jumatatu. 

Kaunda aliiongoza Zambia tangu mwaka 1994 wakati taifa hilo la kusini mwa Afrika lilipojipatia uhuru, hadi mwaka 1991. Ni miongoni mwa mashujaa wachache walioshiriki kuikomboa Afrika ambaye bado yuko hai. 
 Msaidizi wake Rodrick Ngolo amesema katika taarifa kwamba Kaunda amekuwa hajisikii vizuri na amelazwa katika hospitali ya Maina Soko mjini Lusaka. 
 Taarifa ya Ngolo inasema “ mheshimiwa Kaunda anaomba wa Zambia wote na jumuia ya kimataifa kumuombea wakati timu ya madaktari inafanya kila kitu kuhakikisha anapona.” 
 Chanzo cha Habari : Reuters
Kenya na Tanzania zitaendelea kushirikiana kuwekeza katika nyanja mbalimbali za kiuchumi ili kuinua uwezo wa nchi hizo mbili za Afrika Mashariki. Haya yamesemwa na marais wa nchi hizo Rais Uhuru Kenyatta na mgeni wake Samia Suluhu Hassan. 
 Ziara ya siku mbili ya Rais Samia Suluhu jijini Nairobi miaka mitano baada ya mtangulizi wake, hayati John Pombe Magufuli kufika Nairobi, inapokelewa na mwamko mpya na raia wa Kenya ambao wanahisi ni ishara nzuri ya kuwepo mahusiano bora ya kibiashara, kiuchumi na kidiplomasia kati ya mataifa haya mawili, wanachama wa Jumuiya ya Umoja wa Afrika Mashariki.  
 Mara tu baada ya mazungumzo ya faragha ya pande mbili kati ya serikali za nchi mbili, Rais Samia Suluhu na mwenyeji wake Uhuru Kenyatta, wamewaeleza wanahabari kuwa Nairobi na Dodoma zitaendelea kudumisha na kuboresha mahusiano ya muda mrefu ili kuwawezesha raia wake kunawiri katika sekta mbalimbali kama vile biashara, uwekezaji, utalii, utamaduni, michezo na harakati za kutokomeza ugaidi.  
 Marais hao wametia saini mikataba mbalimbali ikiwemo; mkataba wa kujenga bomba la gesi kutoka Dar es salaam hadi Mombasa ili kuongeza usambazaji wa umeme na gesi katika mataifa hayo mawili. Kenya na Tanzania, zimeeleza kuwa zinafufua usafiri wa Ziwa Victoria kutoka Jinja Uganda, Kupitia Kisumu Kenya, Mwanza hadi Bukoba nchini Tanzania.  
 Aidha, Rais Samia na mwenyeji wake Uhuru Kenyatta wamekubaliana kuimarisha tume ya ushirikiano wa pande mbili kuondoa vikwazo visivyokuwa vya ushuru ili kurahihisha uendeshaji wa biashara kati raia wa nchi hizi jirani.  
 Rais Kenyatta ametumia nafasi hii kumshukuru mno Rais Samia kwa kuitikia mwito wake wa kuzuru Nairobi baada ya kumtumia mjumbe maalum Waziri Amina Mohamed Aprili 10 katika ikulu ya Chamwino jijini Dodoma na kumwahidi kuwa Kenya itaendelea kuwa mshirika wake wa karibu.  
 Rais Kenyatta amemhakikishia mgeni wake kuwa serikali yake itaendelea kufanya biashara na Tanzania, kuimarisha mihimili iliyowekwa na marais waliotangulia, kuondoa vikwazo vyovyote vilivyopo, viwe vya kibiashara au kidiplomasia.  
 Awali kulikuwa na vuta nkuvute kati ya Kenya na Tanzania mara kwa mara, na sintofahamu iliyotokana na mvutano huo, ilisababisha kudorora kwa mahusiano haya. Mvutano wa hivi karibuni, ni kuhusu katazo la Kenya kuingiza mahindi kutoka Tanzania kwa madai ya Kenya kuwa yalikuwa na sumu kuvu.  
 Hata hivyo, Rais Samia Suluhu Hassan anaeleza kuwa huu ni muamko mpya kwa nchi hizi mbili.  
 Aidha, Rais Samia Suluhu Hassan ameeleza kuwa pana haja ya Kenya na Tanzania kushirikiana kubuni mpango mkakati wa kupunguza maambukizi ya virusi vya Corona vinavyosababisha kuwekwa kwa vikwazo vya kibiashara.  
   
 Ziara hii inajiri chini ya mwezi mmoja baada ya Rais Samia kufanya ziara ya kiserikali nchini Uganda ambako pamoja na Rais Yoweri Kaguta Museveni, waliweka makubaliano ya pande tatu kukamilisha mradi wa ujenzi wa bomba la mafuta ghafi kutoka Uganda hadi bandari ya Tanga nchini Tanzania.  
 Rais Kenyatta, anaeleza kuwa akiwa mwenyekiti wa Jumuiya ya Afrika Mashariki, pana haja ya kuongeza ufanyikaji wa biashara wa ndani kwa ndani katika jumuiya hii.  
 Akiwa Nairobi, Rais Samia anatarajiwa kuhutubia mkutano unaowaleta pamoja wafanyabiashara wa Kenya na Tanzania Jumatano, nia ikiwa ni kujadili mambo yanayodumisha biashara na uwekezaji katika mataifa haya mawili.  
 Pia, Jumatano mchana, atahutubia kikao cha pamoja cha bunge la Kenya—yaani baraza la Senate na bunge la Taifa—miaka saba baada ya rais wa Tanzania wakati huo Jakaya Mrisho Kikwete kufaya hivyo.  
 Lakini kabla kuondoka Nairobi, Rais Samia ametoa mwaliko kwa Rais Uhuru Kenyatta.  
 Imetayarishwa na Kennedy Wandera, Nairobi.
Wakili Muingereza, Karim Khan ambaye alimtetea William Ruto katika kesi ya ghasia baada ya uchaguzi mkuu Kenya mwaka 2007 hadi 2008 ndie anayechukua nafasi na kuwa mwendesha mashtaka mkuu wa mahakama ya kimataifa ya uhalifu (ICC) yenye makao yake The Hague 

Mwanamke wa kwanza na mwafrika wa kwanza ambaye ni mwendesha mashtaka mkuu wa pili wa mahakama ya kimataifa ya uhalifu (ICC) raia kutoka Gambia, Fatou Bensouda, anaondoka madarakani Jumanne. Yeye na mtangulizi wake walipongezwa kwa kusukuma mipaka ya mahakama ya The Hague kama mahakama ya uamuzi wa mwisho na alikumbana na upinzani mkubwa chini ya uangalizi wake. 
 Katika uongozi wake wa miaka tisa, Bensouda alisimamia kesi ambazo zilikuwa na matokea chanya ikiwemo kesi ya kwanza kufafanua shambulizi la urithi wa kitamaduni kama uhalifu wa vita. Lakini pia alishindwa katika kesi ya hali ya juu, dhidi ya Rais wa zamani wa Ivory Coast, Laurent Gbagbo na Makamu Rais wa zamani wa Congo, Jean-Pierre Bemba. 
 Mwanzoni mwa kazi yake Bensouda alishuhudia mashtaka yakifutwa dhidi ya Rais wa Kenya, Uhuru Kenyatta, na Makamu Rais wake William Ruto juu ya ghasia za baada ya uchaguzi mkuu Kenya mwaka 2007 hadi 2008 kwa sababu zilijumuisha shutuma za muingiliano wa kisiasa.  
   
 Wakili Muingereza, Karim Khan, ambaye alimtetea Ruto katika kesi hiyo ndie anachukua nafasi ya kuwa mwendesha mashtaka mkuu wa ICC.
Rais wa Marekani Donald Trump amewaalika wabunge muhimu wa chama cha Republican kutoka jimbo la Michigan kwa mkutano katika white house, leo ijumaa, baada ya kushindwa katika kesi alizofikisha mahakamani kupinga ushindi wa rais mteule Joe Biden. 
 Haijabainika kile ambacho Trump atawaambia wabunge hao wala idadi ya wabunge watakaoitikia mwito wake na kusafiri hadi Washington kwa mkutano huo. 
 Mawakili wa Trump waliachana na kesi walizokuwa wamewasilisha katika mahakama kupinga matokeo ya kura katika jimbo la Michigan. 
 Hatua ya Trump kuwaalika wabunge hao inajiri baada ya timu yake ya kampeni kushindwa katika kesi kadhaa walizowasilisha mahakamni katika majimbo ambayo Trump alishindwa. 
 Biden alishinda jimbo la Michigan kwa zaidi ya kura 150,000. 
 Kura 16 za jimbo la Michigan ni muhimu kwa ushindi wa kura za wajumbe 270 ambazo mshindi anastahili kupata. 
 Iwapo bodi ya uchaguzi ya Michigan haitaidhinisha matokeo ya kura za uchaguzi wa Nov 3 kufikia Jumatatu wiki ijayo, jimbo hilo ambalo kwa sasa linadhibitiwa na warepublican, litahitajika kuingilia kati na kuteua wafuasi wa Trump kuwa waamuzi wa kura 16 na kutupilia mbali kura za wapiga kura wa kawaida. 
 Hatua kama hiyo haijawahi kutokea katika historia ya uchaguzi wa Marekani katika siku za hivi karibuni. 
 Imetayarishwa na Kennes Bwire, VOA, Washington DC
Makundi ya kigaidi yenye itikadi kali maarufu VEOS yanatumia kipindi hiki kigumu cha janga la Corona, kwa kuendelea na harakati zao hasa katika jamii zinazokumbwa na janga hilo, kuanzia huko Msumbiji hadi Nigeria, kamanda wa operesheni maalum za jeshi la Marekani barani Afrika, Major Gen Dagvin Anderson amesema. 
 Kamanda huyo alizungumza na waandishi wa habari kwa njia ya mtandao kutoka makao makuu ya kikosi cha jeshi la Marekani kwa ajili ya afrika AFRICOM makundi ya kigaidi yanaendelea na harakati za kuimarisha ngome zao,M mjini Stuttgart, Ujerumani. 
 Katika kanda ya Afrika magharibi, wanaharakati wenye itikadi kali ya kiislamu walivuruga mifumo ya elimu. Kamanda Anderson ametaja zaidi ya shule elfu tatu zilizoharibiwa na makundi ya wanaharakati hao nchini Mali na Burkina Faso. 
 Nchini Jamhuri ya kidemokrasia ya Congo, Jamhuri ya Afrika ya kati na Msumbiji wametumia malalamiko ya wakazi kutokana na maisha magumu ili kuendelea na harakati zao. 
 Anderson anasema, baadhi ya makundi hayo ya kigaidi yanategemea msaada wa nje kutoka makundi ya mamluki. 
 Kundi la mamluki lenye uhusiano na Russia maarufu Wagner Group, linadhaniwa kufanya harakati nyingi katika nchi 20 za Afrika zikiwemo Msumbiji, Libya, Sudan, Ivory Coast na Jamuhuri ya Afrika ya kati. 
 Anderson anakubaliana na wachambuzi wanaoamini kuwa kundi la Wagner lina mahusiano na Kremlin, madai yanayopingwa na Russia. 
 Anderson amegusia pia taarifa ya hivi karibuni kwamba makao maku ya AFRICOM, yatahamishwa kutoka ujerumani kuelekea nchi moja wapo ya ulaya. 
 Amesisitiza kuwa matatizo yaliosababishwa na janga la virusi vya corona hayatabadili chochote wala kupunguza operesheni za jeshi la Marekani barani Afrika, na kueleza kuwa kubadili makao makuu hakutokua na athari kubwa kwenye shughuli zao. 
 Kinachomtia wasi wasi, ni athari mbaya za janga la corona kwenye huduma za serikali na taasisi za Afrika. Ameonya pia kwamba jukumu la jeshi lina mipaka, mara nyingi jeshi huingilia kati kwa kuchelewa. 
 Suluhisho la jeshi peke yake halitaweza kutatua mahitaji yao ya usalama wa chakula, shule, huduma bora za afya na huduma za kimsingi za serikali. 
 Baadhi ya makundi hayo ya kigaidi yanadai kuwa yamekuja kumaliza ukosefu huo wa haki, lakini Anderson anasema kuwa njia zao za dhulma zitafikia kikomo.
Mkuu wa ofisi ya Bara la Ulaya ya Shirika la Afya Duniani, WHO, Hans Kluge anasema shirika lao linakerwa sana na ripoti za kuongezeka sana ghasia nyumbani dhidi ya wanawake, wanaume na watoto katika kanda hiyo ikiwa ni pamoja na Ubelgiji, Uingereza, Ufaransa, Rashia na Hispania. 

Ghasia hizi zimeongezeka hususan wakati huu wa janga la corona. Kluge anasema ingawa hakuna takwimu za kutosha lakini kote barani ulaya ripoti za wanawake kunyanyaswa nyumbani zimeongezeka kwa asili mia 60.  
 Akizungumza na waandishi habari hii leo Hans Kluge amesema simu katika vituo vya kuomba msaada, zimeongezeka mara tano katika takriban nchi zote za Ulaya. Ameonya kamba kuendelea na hatua kali za kuwazuia watu nyumbani kutokana na janga la corona kutaweza kuwa na athari mbaya kwa wanawake walio hatarini na watoto.  
 Amesema ikiwa hatua hizo zitaendelea kwa miezi sita , basi wanatarajia kupata karibu kesi milioni 31 za ghasia kuhusiana ugomvi wa jinsia kote duniani, akitaja takwimu kutoka shirika la idadi ya Watu la Umoja wa Mataifa.  
 Kluge anasema ghasia baina ya watu huongezeka wakati wa aina yoyote ya dharura, na hivyo kuwataka viongozi kuchukulia kwamba ni jukumu lao kuhakikisha idara za kuwasaidia watu zinapatikana katika miji na vijiji.  
 Anasema kuna baadhi ya nchi ambazo zimeshaanza kuchukua hatua kukabiliana na mzozo huo wa dharura kwa mfano Itali imetengeneza app au program kwenye simu ambapo watu wanaweza kuomba msaada bila ya kupiga simu. 
 Pia huko Ufaransa na Uhispania watu wanaweza kuarifu maduka ya dawa ikiwa kuna matatizo nyumbani kwa kutumia maneno maalum. Kluge anasema idadi hiyo iliyoripotiwa ni ndogo sana kwa sababu watu wanaonyanyaswa aghlabu wanaogopa kuwasilisha mashtaka yao. 
 Imetayarishwa na Mwandishi wetu, Abdushakur Aboud, Washington, DC.
“Marekani yajianda kurudi kwenye jukwaa la kimataifa kupambana na mabadiliko ya hali ya hewa.” 

Mkurugenzi wa Kituo Maendeleo Endelevu ya Kimataifa cha Chuo Kikuu cha Maryland, Nathan Hultman amesema mkutano wa viongozi kwa njia ya mtandao kuhusu mabadiliko ya hali ya Hewa utakua ni sherehe ya kurudi tena kwa Marekani kwenye jukwa la kimataifa. 
 Mkutano huo wa siku mbili umeitishwa na Rais Joe Biden na utahudhuriwa na darzeni ya viongozi wa dunia siku ya Alhamisi tarehe 22 April . 
 Baada ya miaka 4 ya suala hilo kupuuziwa na Marekani chini ya uwongozi wa rais wa zamani Donald Trump, mkutano huo wa kilele utakuwa “ni fursa kwa Marekani kurejea uwanjani kuonyesha inachukulia suala la mazingira kwa umakini mkubwa,” amesema David Waskow, mkurugenzi wa kituo cha kimataifa cha kupambana na mabadiliko ya hali ya Hewa, IKI. 
   
 Kituo hicho cha chja utetezi wa mazingira cha taasisi ya World Resources, hutoa msaada kwa mataifa yanayoendelea katika utafiti wa mazingira chenye makao yake Washington. 
 White House inasema itaangaza malengo makubwa kufikiwa 2030 kwa ajili ya kupunguza uchafuzi wa hewa kwa gesi za mkaa kabla ya mkutano huo wa kilele. Wanahaakti wanataka viwango vya uchafuzi huo vipunguzwe kwa asilimia 30 kutoka viwango vya 2005, “azma iliyo juu sana lakini bado” lengo “hilo linaweza kufikiwa,” Hultman amesema. 
 Na itaonyesha kwa wachafuzi wengine wakubwa kuwa mchangiaji mkubwa wa ongezeko la joto duniani yuko tayari kuchukua hatua.  
 “Bila shaka China inasubiri kuona nini Marekani itafanya,” Waskow amesema. 
 “Tunafahamu kuwa baadhi ya nchi nyingine --- Japan, Korea Kusini, Canada, India --- zinasubiri kuona ni hatua gani vipi Marekani itachukua. 
 Hatari zilizopo zinaongezeka na wataalam wengi wanasema miaka 2020 ni muongo unaotoa fursa ya ima kujenga au kubomoa. 
 .
Shirika la Umoja wa Mataifa la kuhudumia wakimbizi linatoa wito kwa viongozi wa serikali ya Ethiopia kutoa fursa ya kufika kwenye kambi zinazowahifadhi maelfu ya wakimbizi wa Eritrea ambao wamekuwa hawana msaada wa kibinadamu tangu kuanza kwa mzozo katika mkoa wa Tigray nchini Ethiopia mapema mwezi uliopita 
 Chakula mara ya mwisho kugawiwa katika kambi hizo kwa ajili ya wakimbizi 96,000 wanaopatiwa makazi katika kambi nne ni kabla ya jeshi la Ethiopia kuanza mashambulizi ya kijeshi kwa Tigray Novemba 4. 
 Shirika la kuhudumia wakimbizi la Umoja wa Mataifa linasema kwa sasa kambi hizo zimeishiwa na vyakula, na kufanya njaa na utapiamlo kuwa ni hatari ya kweli. Pia inaelezea wasiwasi juu ya usalama wa wakimbizi, ambao wengi wao wanaweza kuwa katika hatari ya kuwa katika eneo la mashambulizi. 
 Msemaji wa UNHCR Babar Baloch anasema haiwezekani kuthibitisha kile kinachotokea kwa sababu mawasiliano yote huko Tigray yamekatwa; lakini, anasema kuna ripoti kwamba baadhi ya wakimbizi huenda wamekimbia kutoka katika kambi na sasa ni wakimbizi wa ndani katika eneo la kaskazini mwa Ethiopia. 
 “Na wakimbizi wengine ambao wako kwenye kambi, huenda wakaanza kuhama pia. Lakini kwa upande wa mashambulizi, utekaji nyara, uandikishaji wa lazima, hizi zote ni ripoti zenye kutia wasiwasi ambazo zimetufikia. Kwa hivyo, wakati ambapo hatuwezi kufika ni ngumu sana kuthibitisha.” 
 Baloch anasema ni muhimu kwamba watoa misaada ya kibinadamu waruhusiwe kufikia na kusaidia watu hawa wanaohitaji misaada sana. 
 Wakati huo huo, UNHCR inaripoti Waethiopia wanaendelea kukimbilia Sudan kutafuta usalama. Inasema karibu watu 46,000 sasa wamewasili. Baloch, hata hivyo, anabainisha kuwa idadi inayofika kila siku sasa imepungua kutoka maelfu hadi mamia. 
 “Wakimbizi hao ambao wanafika sasa, wanataja kuona vituo zaidi vya ukaguzi kwenye barabara ambazo zinaunganisha Ethiopia na Sudan. Wanataja ugumu wa kuzunguka, kwa hivyo lazima wachukue njia nyingine kufika Sudan.” alisema Baloch. 
 UNHCR inasema watu wanaotafuta usalama na misaada hawapaswi kuzuiwa kufanya hivyo iwe ndani ya nchi yao au katika mipaka ya kimataifa. Shirika hilo linaomba dola milioni 147 kutoa msaada wa kibinadamu kwa wakimbizi hadi 100,000 kwa miezi sita ijayo. 
 Imetayarishwa na Sunday Shomari, VOA, Washington DC
Zaidi ya watu nusu milioni kusini mwa jangwa la Sahara wamo katika hatari kubwa ya kufariki kati ya sasa na mwaka ujao, kutokana na ugonjwa unaosababishwa na upungufu wa kinga mwilini – Ukimwi, huku pia wakikabiliwa na tishio la maambukizi ya virusi vya Corona, iwapo serikali haizitachukua hatua za haraka kuokoa Maisha yao. 

Kulingana na shirika la afya duniani WHO na shirika la kuangazia maambukizi ya virusi vya Ukimwi – UNAIDS, athari zitokanazo na matatizo ya kutoa dawa kwa wagonjwa wa ukimwi kwa mda wa miezi sita, zinaweza kudumaza kabisa mafanikio ambayo yamepatikana katika kuzuia vifo kutokana na Ukimwi. 
 Ripoti ya mashirika hayo imeonya kwamba idadi ya vifo kutokana na Ukimwi inaweza kuongezeka na kufikia ya mwaka 2008, ambapo watu 950,000 walikufa Afrika. 
 Mkurugenzi wa shirika la afya duniani WHO, Tedros Adhanon Ghebre-yesus, amesema kwamba “kuna uwezekano wa zaidi ya watu nusu milioni kufariki Afrika kutokana na ukimwi, na hali hiyo itakuwa mbaya sana”. 
 Naye Mkurugenzi Mkuu wa UNAIDS Winnie Byanyima, ameonya kwamba mpango wa kutoa tiba kwa wagonjwa wa ukimwi unaweza kutatizika, kutokana na janga la Corona. 
 “kuna hatari ya mafanikio yaliyopatikana kufikia sasa katika vita dhidi ya Ukimwi kutozingatiwa kabisa, huku jihudi zote zikielekezwa katika kukabiliana na maambukizi ya virusi vya Corona,” ameonya Wiinie Byanyima. 
 Mkurugenzi mkuu wa shirika la afya duniani WHO, amesisitiza kwamba kuna umuhimu mkubwa katika kuhakikisha kwamba watu wanaopatikana kuambukizwa virusi vya ukimwi, wanapewa dawa. 
 Imetayarishwa na Kennes Bwire, VOA, Washington DC.
Papa Francis amewasili kaskazini mwa Iraq Jumapili ambako alisali kwenye mabaki ya makanisa yaliyo haribiwa na Islamic State na pia alifanya misa ya wazi. 

Kituo chake cha kwanza kilikuwa mjini Mosul, ambako iliwahi kuwa ngome ya Islamic State. 
 Alisali kuwaombea waathirika wa vita nchini Iraq kwenye eneo la city square, miongoni mwa mabaki ya makanisa kadhaa ambayo yalivunjwa kabisa na wanamgambo. 
 Baada ya Mosul, baadaye Papa Francis alielekea Qaraqosh, mji wa kale wa Kikristo ambao uliovamiwa na majeshi ya Islamic State, ambako alikutana na wanachama wa jamii za kieneo katika Kanisa la Immaculate Conception. 
 Papa alifanya misa ya wazi kwenye uwanja wa Franso Hariri mjini Erbil kabla ya kurejea mjini Baghdad.  
 Kwasababu ya masharti ya Covid 19, mahudhurio ya ibada hiyo yalikuwa ni kwa watu elfu kumi tu.
Shirika la kutetea haki za binadamu Tanzania (THRDC), limesitisha  shughuli zake  nchini humo wakielezea  vitisho vikali na kuingiliwa katika shughuli zake na idara za  usalama nchini humo. 

Uwamuzi huo umechukuliwa wiki chache tu baada ya tume ya uchaguzi ya Tanzania, kulizuia shirika hilo kutoka kwenye orodha ya mashirika yaliyoidhinishwa kutoa elimu kwa mpiga kura, na kufuatilia uchaguzi mkuu ujao wa Oktoba 28 nchini humo. 
 Tanzania imeshuhudia kushuka kwa uhuru wa msingi wa kushiriki katika masuala mbali mbali Pamoja na uhuru wa kujieleza katika miaka minne iliyopita tangu Rais John Magufuli alipoingia madarakani, na hivyo kuathiri vyombo vya habari na asasi za kiraia. 
 Mamlaka zilipitisha sheria kadhaa zinazokandamiza ripoti huru na zinazuia kazi ya vyombo vya habari, mashirika yasiyokuwa ya kiserikali (NGOs) na makundi vya upinzani wa kisiasa. 
 Vicky Ntetema, mwenyekiti wa bodi ya THRDC alisema katika taarifa yake kwamba polisi walilazimisha viongozi wa benki kufungia akaunti zao. 
 Kulingana na mratibu wa kitaifa wa THRDC, Onesmo Ole Ngurumwa, aliitwa na polisi Jumatatu kwa ajili ya kuhojiwa, na hivyo kuelezea ni kwa nini NGOs zilishindwa kutii wito wa serikali kuwasilisha makubaliano yake ya mikataba na wafadhili wa kigeni kama inavyotakiwa na sheria. 
 "Alikamatwa kwa muda mfupi na kuachiliwa baadaye kwa dhamana baada ya watumishi wawili wa umma kusaini dhamana ya shilingi milioni 200 za kitanzania," Ntetema alisema. 
 Kusimamishwa huko kwa THRDC ni ushahidi mwingine wa kushambuliwa kwa nafasi ya raia, alisema Zitto Kabwe, kiongozi wa chama cha ACT-Wazalendo alipozungumza na mtandao wa Anadolu Agency.
Mtu mmoja ameuwawa, na wengine kujeruhiwa nchini Somalia katika shambulizi la bomu la kujitoa muhanga kama alivyoeleza kamanda wa jeshi Jenerali Odowaa Yusuf Rageh.  

Kundi la wanamgambo wa Al Shabaab linaaminika kufanya shambulizi hilo baada ya msafara wa jenerali kuondoka katika eneo la wizara ya ulinzi mjini Mogadishu siku ya Jumatatu ambapo Jenerali huyo alinusurika katika shambulizi hillo. 
 Msemaji wa jeshi la Somalia Abdiqani Ali Ashkir amesema kwamba vikosi vya ulinzi viliwafyatulia risasi na kuwaua washambuliaji kabla ya gari lililokuwa na mabomu kuegeshwa na kulipuliwa. Inaelezwa shambulizi hilo lililengwa kwa jenerali Raheh, kutokana na juhudi zake za kupambana na wanamgambo hao. 
 IVORY COAST YAMKUMBUKA HAYATI WAZIRI MKUU 
 Ivory Coast imefanya kumbukumbu katika mji mkuu Abidjan, iliyorushwa kupitia televisheni na kumpa heshima waziri mkuu Amadou Gon Coulibaly, ambaye alifariki dunia ghafla wiki iliyopita kutokana na mshtuko wa moyo. 
 Kifo cha Coulibaly kimetokea ikiwa ni miezi kadhaa imesalia kabla ya chama tawala kufikiria kumtangaza kuwa mgombea urais. 
 Rais Alassane Ouattara, ambaye aliongoza kumbukumbu hizo alimtambua waziri mkuu huyo ambaye alikuwa na umri wa miaka 61 kuwa mtu ambaye angerithi madaraka ya rais aliyepo madarakani. 
 Mpaka sasa hakuna taarifa kamili za nani atachukuwa nafasi ya Coulibaly, ambaye alikuwa akiheshimika sana. 
 Kadia Camara, ambaye ni waziri wa eleimu wa Ivory Coast, alimtaja Coulibaly kama mwanasiasa aliyekuwa na uwezo mkubwa wa kufanya upatanishi. 
 WATAFITI WASEMA CHANJO YA COVID-19 INAONYESHA MATUMAINI 
 Watafiti wa Marekani wanasema chanjo ya virusi vya corona inayofanyiwa kazi kwa sasa imeonyesha matokeo mazuri katika kukinga virusi hivyo kwa mujibu wa uchunguzi wao unao endelea sasa. 
 Chango hiyo mpya imetengenezwa na kiwanda cha dawa chenye makao yake Marekani, na ilitengenezwa na watafiti kutoka taasisi ya taifa ya magonjwa ya kuambukiza ya Marekani. 
 Katika ripoti iliyochapishwa na jarida la kitaalamu katika masuala ya afya la New England, watafiti walitoa dozi mbili za dawa katika majaribio kwa watu 45 waliojitolea, ambao umri wao ni kati ya miaka 18 mpaka 55. 
 Watafiti wanasema kwamba hakuna hata mmoja kati ya waliojitolea amepata madhara makubwa, lakini nusu yao walipata kwa kiwango kidogo ama cha kati hali ya kichwa kuuma, uchovu, homa, kubanwa na misuli na maumivu katika sehemu walizodungwa chanjo hiyo. 
 WAKAZI HONG KONG WAELEZA WASIWASI WAO CHINI YA SHERIA MPYA 
 Wakazi wa Hong Kong wanasema wanajikuta katika hali ya hofu toka kutungwa kwa sheria ya usalama wa taifa na China bara. 
 Licha ya hayo wachambuzi wanasema kwamba kutokana na wasiwasi huo kuchangia juhudi zao za kutaka uhuru, wataendelea kupambania kupata haki zao za kidemokrasia wanazodai. 
 Sheria iliyopitishwa na bunge la China hapo Juni 30, na kuanza kutumika Hong Kong Julai mosi, inatoa hukumu ya mpaka kifungo cha maisha gerezani kwa makosa ya nia ya kujitenga, ugaidi, kutotii mamlaka, na kula njama kwa mamlaka. 
 Toka kuanza kutekelezwa kwa sheria hiyo, matangazo ya waandamanaji yanayotaka uhuru ama yale yanayo kosoa serekali yameondoka kabisa katika mitaa ya Hong Kong. 
 Serekali inadai ujumbe wa maandamano wa “Ukombozi wa Hong Kong, mapinduzi ya wakati wetu” ni kinyume cha sheria chini ya sheria mpya, kwa kushutumu kwamba ujumbe huo unaodai uhuru upo katika vipengele vya kutaka kujitenga na kutotii mamlaka.
Polisi wa Hong Kong mapema Ijumaa wamemkamata kiongozi wa maandamano ya kila mwaka yanayokumbuka msako uliyofanywa na China mwaka 1989 huko Tiananmen dhidi ya wanaharakati wa demokrasia. 

Wakati huohuo wakosoaji wa operesheni hiyo wakisema kuwa ukamataji huo ni hujuma kwa matumaini ya demokrasia ya mji huo.  
 Kukamatwa kwa Chow Hang Tung ambaye ni naibu mwenyekiti wa muungano wa Hong Kong unaounga mkono harakati za demokrasia nchini China, umefanyika wakati maelfu ya maafisa wa usalama wakitarajiwa kwenye eneo la Tiananmen ili kuzuia waandamanaji kukusanyika.  
 Kumbukumbu hizo ambazo hufanyika Juni 4 kila mwaka kwenye bustani ya Victoria huko Hong Kong ni mojawapo ya ishara ya ari ya watu wa Hong Kong ya kuishi kidemokrasia tofauti na ilivyo China bara. 
 Chiu Yan Loy ambaye ni mmoja wa viongozi wa muungano wa kidemokrasia amesema kuwa Chow amekamatwa kwa shutuma za kuitisha mkutano usiyo na kibali kwa mujibu wa ujumbe mfupi aliyowaandikia shirika la habari la Uingereza Reuters.
Gambia, nchi ndogo zaidi barani Afrika, imetangaza tena masharti ya watu kusalia nyumbani wakati wa usiku kwa mda wa wiki tatu. 

Hii ni baada ya kiwango cha maambukizi ya virusi vya Corona kuongezeka kwa asilimia 60 katika mda wa wiki moja na kufikia watu 800. 
 Maafisa wa afya wanasema ongezeko la maambukizi ya virusi vya corona linatokana na hali ya watu kutozingatia maagizo ya kujizuia na maambukizi. 
 Maafisa wameimarisha shughuli za upimaji kujua watu walioambukizwa virusi hivyo hatari. 
 Jumla ya watu 16 wamekufa nchini Gambia kutokana na maambukizi ya virusi vya Corona. 
 Amri ya watu kutotoka nyumbani kwao inaanza kutekelezwa kuanzia saa nne usiku hadi saa kumi na moja asubuhi kuanzia Leo alhamisi. 
 Mikusanyiko ya watu pia imepigwa amarufuku. 
 Msemaji wa serikali Ebrima Sankareh amesema kwamba masoko yametakiwa kufunga shughuli ifikapo saa nane mchana. 
 Polisi watashika doria kuhakikisha kwamba masharti hayo yanatimizwa. 
 Maafisa wametakiwa kushika doria kwenye mpaka wa Gambia na Senegal na wageni wote wanaoingia Gambia kupimwa ili kutambua iwapo wameambukizwa virusi hivyo. 
 Zaidi ya watu 10,500 wameambukizwa virusi vya Corona nchini Senegal. 
 Waziri wa maswala ya Wanawake, Jamii na Watoto Fatou Kinteh, ameambukizwa virusi vya Corona na kuwa waziri wa nne kuambukizwa virusi hivyo nchini Gambia katika mda wa wiki moja. 
 Makamu wa rais Isatou Touray, aligunduliwa kuambukizwa virusi hivyo Julai 29 na kulazimu rais Adama Barrow kuwekwa karantini. 
 Serikali imesema kwamba rais Barrow hajaambukizwa. 
 Wizara ya afya imesema kwamba watu sita waliothibitishwa kuambukizwa virusi vya Corona hawajulikani walipo baada ya kutoroka kutoka kwa kituo cha matibabu katika mji mkuu. 
 Imetayarishwa na Kennes Bwire, VOA, Washington DC
Vyama tofauti vya upinzani na wadau mbalimbali katika uchaguzi mkuu wa Uganda utakaofanyika alhamisi wiki ijayo, wamekubaliana kushirikiana na kufanya kazi kwa pamoja katika kuhakikisha kwamba hakuna udanganyifu katika hesabu ya kura. 
 Wamekubaliana pia kushinikiza jumuiya ya kimataifa kuingilia kati na kuchunguza kile wanataja kama ukiukwaji mkubwa wa haki za kibinadamu nchini Uganda unaofanywa na serikali Pamoja na wanajeshi. 
 Wanasaisa na wanaharakati hao wakiongozwa na wanasiasa wa mda mrefu Paul Ssemogerere, Dr. Kiiza Besigye, miongoni mwa wengine wametangaza kile wametaja kama makubaliano muhimu yatakayobadilisha siasa za Uganda hata baada ya uchaguzi mkuu. 
 Mengi katika makubaliano hayo yamebaki siri kati ya wahusika, lakini yanayojulikana kwa waandishi wa habari ni kwamba wamekubaliana kuhakikisha kwamba hakuna udanganyifu utafanyika katika hesabu ya kura, katika uchaguzi wa wiki ijayo, Alhamisi Januari 14. 
 Wamekubaliana kwamba wanasiasa wa upinzani wote watashirikiana kwa karibu san ahata baada ya uchaguzi mkuu, japo lengo la ushirikiano huo halijawekwa wazi, na hawajaeleza ni kwa nini hawawezi kushirikiana sasa na kuwa na mgombea mmoja kati yao kukabiliana na rais Yoweri Museveni, lakini washirikiane baada ya mshindi na aliyeshindwa kujulikana. 
 Wycliffe Bakandonda ni kiongozi wa muungano huo. 
 “Lengo letu kubwa ni kulinda kura na kuhakikisha kwamba matokeo yanayotangazwa ni ya kweli. Tumekubaliana kushirikiana na kufanikisha hilo.” 
 Iwapo mmoja wa wagombea wa upinzani atashinda kiti cha urais na kumuondoa rais Yoweri Museveni, vigogo hao wa upinzani wamekubaliana kuunda serikali ya umoja wa kitaifa. 
 Makubaliano haya, yanatoa picha kwa kiasi fulani, sababu kwamba wagombea wote wa upinzani 10, hawajakuwa wakishambuliana kwa maneno katika kampeni, na iwapo mmoja wao amekuwa akikamatwa na kuzuiliwa na polisi, wote wamekuwa wakisitisha kampeni zao na kutaka mwenzao kuachiliwa huru. 
 Dr. Kiiza Besigye, ameonya kwamba ili malengo hayo yafanikiwe, juhudi zinahitajika kutoka kwa kila mmoja. 
 “Kama kweli tunataka kuona mabadiliko tunayotaka, tunastahili kufanya mengi zaidi ya tunayofanya usiku na mchana kwa sababu hatuna mda kabisa.” Amesema Besigye. 
 Wanasiasa na wanaharakati hao wamekosoa hatua ya rais Yoweri Museveni kutumia wanajeshi katika uchaguzi mkuu kama ngao dhidi ya wapinzani wake kisiasa. 
 Paul Semogerere, amesema kwamba hakuna vile wanajeshi wanaweza kuhusika katika uchaguzi kwa njia ya utulivu na amani kwa sababu mafunzo wanayopokea ni ya kulinda nchi dhidi ya adui na lugha wanayoelewa ni kutumia nguvu dhidi ya adui na wala sio kushirikiana na raia. 
 “Tafadhali achana na wanajeshi wafanye kazi yao ya kulinda nchi dhidi ya maadui kutoka nje. Wanajeshi hawastahili kutumika katika kusimamia uchaguzi. Usiwape wanajeshi mzigo wa kufuata maslahi ya kisiasa ya walio madarakani wala kuwa kinga kwa rais Museveni dhidi ya wapinzani wa kisiasa ambao hata hawana silaha.” 
 Katika uchaguzi wa mwaka 2016, chama kikubwa cha upinzani cha Forum for democratic change -FDC, kilikuwa na mpango kama huo wa kuhakikisha kwamba hakuna wizi wa kura unafanyika. Chama hicho kiliunda kituo chake cha kuhesabu kura lakini wasimamizi wote wa chama walikamatwa, ofisi kuzingirwa na polisi na msako mkali kufanyika. Dkt Kiiza Besigye aliyedai kuibiwa kura, alikamatwa na kusafirishwa kwa ndege ya polisi hadi Moroto, karibu kilomita 500 kutoka Kampala. 
 Imetayarishwa na Kennes Bwire, VOA, Washington DC
Gavana wa Kijeshi wa jimbo la Kivu kaskazini mashariki mwa Jamhuri ya Kidemokrasia ya Kongo, DRC, ameyaonya makundi ya waasi hasa ya Maimai kwamba hakuna mazungumuzo yoyote yatafanyika na kundi lolote la waasi kwa sasa.  

Luteni Jenerali Constant Ndima amesema katika kijiji cha Kichanga wilayani Maisisi, njia moja ya kuanza mazungumzo ni kusalimisha Silaha. 
 Gavana huyo wa kijeshi alikuwa anazungumza katika sherehe ambayo wapiganaji zaidi ya mia moja wamesalimisha silaha zao kwa hiari. 
 Hili ni tukio la hatua ya Gavana huyo ya kwanza tangu alipo tangazwa kuwa Mkuu wa Jimbo la Kivu kaskazini, katika juhudi za serikali ya Kinshasa kumaliza uasi unaoendelea upande huo wa taifa hilo. 
 Wananchi wa wilaya hiyo wameeleza matumaini ya kupatikana amani baada ya wapiganaji hao walokua wakishi huko kwa muda mrefu kusalimisha silaha zao.  
   
 Chanzo cha Habari : VOA Swahili
Idadi ya watu walioambukizwa kote duniani Alhamisi ilikuwa imezidi million 3.8 na vifo ni zaidi ya 260,000 na wagonjwa zaidi ya million 1.3 wamepona, kulingana na ripoti ya kitengo kinachofuatilia maambukizi ya COVID-19 duniani, WorldOMeter. 

Marekani bado inaongoza kwa idadi kubwa ya maambukizi ambapo yamezidi milioni 1.26, huku vifo vikizidi 73,000 katika ripoti ya Jumatano. 
 Wakati huo huo, majimbo 43 ya Marekani kati ya majimbo 50 yamepanga kufungua baadhi ya shughuli mwishoni mwa wiki hii, katika hali ya kulegeza masharti magumu yaliochukuliwa ili kuzuia kusambaa kwa virus vya corona.  
 Pamoja na hilo, wataalumu wa afya wanasema majimbo mengi bado yanakabiliwa na idadi kubwa ya maambukizi. 
 Katika kanda ya Afrika Mashariki na nchi za maziwa makuu, Shirika la Fedha Kimataifa, IMF, Jumatano liliidhinisha mkopo usiokuwa na masharti mengi na wenye kiwango cha chini cha riba wa dola million 739 utakaoisaidia Kenya kukabiliana na athari za kiuchumi, kutokana na janga la corona. 
 Wizara ya fedha ya Kenya inakadiria kuwa uchumi wa taifa utashuka kati ya asilimia 2,5 hadi asilimia 1.8 mwaka huu, ukilinganisha na asilimia 5.4 mwaka uliopita wa 2019. 
 Hadi jana, Kenya imethibitishwa kuna watu 581 walioambukizwa na virusi vya corona. 
 IMF imetoa pia mkopo huo wa dharura kwa Uganda, nchi hiyo imepewa dola million 491 kwa kupunguza athari za janga la corona kwenye uchumi wa taifa. Uganda sasa ina visa 100 vya maambukizi ya corona baada ya visa viwili vipya kuripotiwa hapo jana. Watu hao wawili waliokutwa wameambukizwa na madereva wa lori kutoka Kenya. 
 Nchini Rwanda, idadi ya maambukizi imefikia 268 baada ya visa vipya 7 kuthibitishwa na wizara ya afya hapo jana. Wizara hiyo inasema wagonjwa 130 walipona. 
 Nacho kitengo cha kitaifa kinachofuatilia magonjwa ya kuambukiza, Rwanda Biomedical Center, kimesema wilaya 13 za Rwanda zilipata angalao mtu mmoja aliyeambukizwa, nazo wilaya 17 hazijaripoti maambukizo yoyote. 
 Katika nchi jirani ya DRC, idadi ya waloambukizwa imefikia 863 baada ya watu 66 wepya kuripotiwa jana. Watu 36 wamerafiki, nao wagonjwa 103 walipona, kulingana na taarifa ya kitengo cha kitaifa cha kupambana na covid 19. 
 Tanzania na Burundi hazijatoa taarifa yoyote mpya kuhusu maambukizi ya corona. 
 Katika bara la Ulaya, Spain, Italy, Uingereza, Ujerumani, Ufaransa, Uholanzi na Sweden hazikuripoti mtu yeyote aliyeambukizwea katika saa 24 zilizopita. 
 Ubeljiji imethibitisha watu wepya 639 pamoja na vifo 76 mnamo saa 24 zilizopita. Russia imeripoti watu elfu 11 na 231 waloambukizwa na vifo 88. 
 Katika bara la Asia, China imeripoti watu 2 wapya katika saa 24 zilizopita, Japan haikuripoti mtu yeyote, nayo Korea Kusini imethibitisha watu wanne wengine na kifo kimoja. 
 Huko Amerika Kusini, Mexico imeripoti watu wengine 1 609 aloambukizwa pamoja na watu 197 kufariki mnamo saa 24 zilizopita. 
 Imetayarishwa na mwandishi wetu, Patrick Nduwimana, Washington, DC
Karibu watu 13 wameuawa katika milipuko miwili inayo ripotiwa kuutikisa uwanja wa ndege wa kimataifa wa Aden, kusini mwa Yemen, Jumatano muda mfupi tu baada ya kuwasili ndege iliyokuwa ina wasafirisha wajumbe wa serikali mpya ya umoja wa kitaifa.  

Ingawa hakuna kati ya maafisa hao wa serikali waliojeruhiwa lakini ina ripotiwa kuna zaidi ya watu 50 waliojeruhiwa na huenda idadi ya vifo ikaongezeka. 
 Haijafahamika mara moja kilicho sababisha milipuko hiyo lakini milio ya bunduki ya hapa na pale ilisikika karibu na uwanja huo. 
 Serikali ya Yemen inayotambulika kimataifa na wapiganaji wanaotaka kujitenga huko kusini wameunda serikali mpya ya pamoja kushirikiana madaraka hapo Disemba 18 na waliwasili katika mji huo wa kusini wa Aden Jumatano baada ya kuapishwa nchini Saudi Arabia. 
 Serikali hiyo ya wajumbe 24 iliundwa chini ya usimamizi wa serikali ya Riyadh ambayo inaongoza muungano wa nchi za Kiarabu unaopambana na Wahouthi wanaoungwa mkono na Iran wanaoshikilia mji mkuu wa Sanaa tangu 2014. 
 Serikali hiyo mpya iliyoapishwa na rais Abderabbo Mansour siku ya Jumamosi imeundwa kupambana na uasi unaoendelea katika sehemu kubwa ya kaskazini mwa nchi.
Mkataba wa baada ya Uingereza kuondoka umoja wa ulaya unaanza kutumika leo alhamisi, baada ya kusainiwa na kuwa sheria. 
 Bunge la Uingereza liliunga mkono mkataba huo katika kikao cha haraka iliyofanyika jumatano, baada ya kupatikana mkesha wa Krisimasi. 
 Uingereza inaondoka soko la Pamoja la umoja wa ulaya na umoja wa forodha, lakini makubaliano hayo yanafikisha kikomo uwezekano wa kuweka ushuru kwa bidhaa. 
 Waziri mkuu wa Uingereza Boris Johnson amesema kwamba hatma ya nchi hiyo kunwa sasa imo mikononi mwa waingereza. 
 Lakini wakosoaji wanasema Uingereza itakumbana na changamoto kadhaa kuliko jinsi ilivyokuwa wakati ni mwanachama wa umoja wa ulaya. 
 Uingereza ilijiondoa umoja wa ulaya Januari tarehe 31 mwaka huu, lakini ililazimika kuendelea kufuata sheria za biashara za umoja huo hadi sasa. 
 Mkataba huo unaoanza kutekelezwa miaka minne na nusu baada ya wapiga kura wa Uingereza kuamua kuondoka umoja wa ulaya, unaweka kanuni mpya za kibiashara na usalama. 
 "Ni vyema. Tunawashukuru sana, kila mtu. Nataka kila mtu kuelewa kwamba mkataba ambao nimesaini, sio mwisho bali ndio mwanzo. Na nadhani ni mwanzo wa uhusiano mzuri sana utakavyokuwa kati ya Uingereza na marafiki wetu katika umoja wa ulaya. Mkataba ndio huu. Najua swali mtakalokuwa mnajiuliza ni iwapo nimeusoma. Jibu ni kwamba, nimeusoma na ni mkataba mzuri sana kwa nchi hii. Na pia kwa marafiki na washirika wetu.” Amesema waziri mkuu wa Uingereza Boris Johnson.
Wananchi wa Iran wanapiga kura Ijumaa kumchagua rais mpya.  

Katika uchaguzi huu wa urais ambao unaelezwa kwamba mshindi wake huenda akawa ni yule anayeungwa mkono na Kiongozi Mkuu wa nchi hiyo, Ayatolla Ali Khamenei. 
 Uungaji mkono huu ni jambo ambalo limepelekea baadhi ya watu kupungukiwa na imani, na kusababisha kutolewa kwa wito wa kususia zoezi hilo. 
 Utafiti wa maoni pamoja na wachambuzi wanamtaja jaji mkuu wa nchi hiyo Ebrahim Raisi ambaye ana msimamo mkali kama aliye katika nafasi bora ya kushinda uchaguzi huo, ambao umevutia wagombea wanne pekee. 
 Kuna zaidi ya wapiga kura milioni 59 nchini Iran, taifa ambalo lina watu zaidi ya milioni 80. Lakini shirika la wanafunzi la utafiti lenye uhusiano na serikali ya nchi hiyo, linakadiria kwamba idadi ya waliojitokeza ni 42% tu, ambayo itakuwa chini zaidi, tangu mapinduzi ya Kiislamu ya mwaka 1979, yaliyofanyika nchini humo. 
 Kwa mujibu wa katiba ya Iran, rais wa sasa Hassan Rouhani, hawezi kuwania tena kwa sababu amekamilisha mihula yake miwili. 
 Chanzo cha Habari : VOA News
Watanzania wamekwenda kwenye sanduku la kura Oktoba 28, 2020 na kuchagua viongozi wao, rais Jamhuri ya Muungano, wabunge pamoja na madiwani watakaowaongoza kwa miaka mitano ijayo. 
 Uchaguzi huo umeshuhudia chama tawala cha CCM kikijizolea viti vingi vya bunge na udiwani na kumpa tena rais John Magufuli muhula wa pili kwa asilimai 84. 
 Huku wabunge wengi maarufu wa upinzani waliokuwa wameonyesha ushindani mkubwa dhidi ya chama tawala kwenye uchaguzi katika miaka ya nyuma wakiangushwa kwa kishindo kikubwa. 
 Wabunge hao machachari ambao wamekuwa mstari wa mbele katika kuhoji utendaji wa serikali ndani ya bunge la jamhuri ni pamoja aliyekuwa kiongozi wa kambi ya upinzani bungeni Freeman Mbowe ambaye pia ni mwenyekiti wa CHADEMA, kiongozi wa chama cha ACT Wazalendo Zitto Kabwe na aliyekuwa mbunge wa Kigoma mjini na Mchungaji Peter Msigwa aliyekuwa mbunge wa Iringa Mjini. 
 Aliyekuwa mbunge wa Mbeya Mjini Joseph Mbilinyi au Sugu, aliyekuwa mbunge wa jimbo la Kawe Halima Mdee na aliyekuwa mbunge wa Tarime John Heche miongoni mwa wengine. 
 Sura ya bunge lijalo la Tanzania litakuwa kwa kiasi kikubwa la chama kimoja kwani mpaka sasa ni wabunge wawili tu ndiyo waliofanikiwa kupenya na kuingia katika bunge hili. 
 Wabunge hawa watakumbukwa kwa michango yao na mijadala mikali katika bunge la jamhuri ya muungano wakifichua ufisadi na pia kuibana serikali katika masuala mbali mbali. 
 Msigwa alisikika mwaka 2017 akisema “huu ni wakati wa kuibana serikali na kuonyesha utofauti wa mihimili akieleza kuwa wabunge wenzake wanadhani serikali ina nguvu kuliko wao, wakati ni kinyume chake ilihitajika bunge liiwajibishe serikali kwa matumizi ya fedha ambayo wabunge hawakuidhinisha aliongeza. 
 John Heche alikuwa kinara wa kutetea wafanyakazi wa uchimbaji migodi mkoani Mara akitetea haki zao na kutaka mauaji yakomeshwe katika maeneo hayo.Akitaka serikali itenge maeneo kwa wananchi. 
 Naye aliyekuwa Mbunge wa Mbeya mjini Joseph Mbilinyi au Sugu alikuwa maarufu kama mtetezi wa wamachinga katika jiji la Mbeya na atakumbukwa kwa juhudi zake za kuwatetea wakulima wa Mbeya na sakata la vitambulisho akisema wasilazimishwe kununua vitambulisho hivyo kwani wakulima hao sio wamachinga. Alidai kuwa vitambulisho hivyo vilivyotolewa na rais Magufuli vinawaumiza watu wake. 
 Wabunge hawa wa upinzani pia watakumbukwa kwa visa mbali mbali bungeni kimojawapo mwaka 2017 kiliwahusisha Esta Bulaya na Halima Mdee walipewa adhabu kwa kudharau mamlaka ya spika na kufungiwa baada ya kuingilia kati hatua ya kutolewa nje mbunge wa upinzani John Mnyika kutokana na utovu wa nidhamu huku Esta Bulaya akiwahamasisha wabunge wa kambi ya upinzani watoke nje ambao walifuata matakwa yake. 
 Naye kiongozi wa kanisa la Kiinjili la Kilutheri Tanzania (KKKT), Dayosisi ya Karagwe Dk Benson Bagonza anasema ushindi huo wa CCM safari hii unawashangaza walioshinda na walioshindwa ikiwa ni pamoja na wapiga kura akimnukuu baba wa taifa hilo la Tanzania marehem Mwalimu Julius Nyerere aliwahi kusema “tumetoka mfumo wa chama kimoja kwenda vyama vingi na tukishindwa vingi, hatuwezi tena kurudi chama kimoja bali tutaelekea mfumo mwingine labda udikteta na kwa uchaguzi huu anasema tunarudi katika mfumo wa chama kimoja.
Mgombea urais wa Marekani kwa tiketi ya chama cha Demokratik Joe Biden, Jumanne alimteua Seneta wa jimbo la California, Kamala Harris, kama mgombea mwenza katika uchaguzi wa urais wa mwezi Novemba mwaka huu. 

Kwa kumteua Harris, Biden aliweka historia kwani ni mara ya kwanza kwa mwanamke mweusi kuwa kwenye tiketi ya kuwania urais kupitia chama kikubwa cha kisiasa cha Marekani. 
 Aidha ni ishara ya Biden kukiri kwamba wapiga kura weusi watakuwa na nafasi kubwa katika azma yake ya kumshinda Rais Donald Trump anayewania muhula wa pili kwa tiketi ya chama cha Republican. 
 Vile vile, kwa kumteua Harris, Biden anamkumbatia mtu ambaye alikuwa mpinzani wake Kenya uchaguzi wa awali wa kumtafuta mgombea ambaye angepeperusha bendera ya chama cha Demokratik kwenye uchaguzi huo wa urais. 
 Seneta Harris, mwenye umri wa miaka 55, ni mmoja wa watu mashuhuri sana ndani ya chama hicho, na alitajwa kama mmoja wa watu ambao wangeteuliwa kuwa wagombea-wenza wa Biden punde tu alipositisha kampeni yake ya kuwania uteuzi wa chama. 
 Anaungana na Biden kwenye kampeni wakati ambapo kuna mzozo wa kitaifa ambao haujawahi kushuhudiwa. Janga la Corona limepelekea vifo vya watu zaidi ya 150,000 nchini Marekani, ambayo ni idadi kubwa zaidi kuliko ilivyo katika nchi nyingine kote duniani. 
 Biashara zimefungwa huku janga hilo likisababisha kudorora kwa uchumi. Wakati huo huo, maandamano na ghasia zimeshuhudiwa katika miji mbalimbali, Wamarekani wakilalamikia ubaguzi na na ukatili wa maafisa wa polisi. 
 Hakuna mwanamke ambaye amewahi kuwa rais au makamu wa rais nchini Marekani. Ni wanawake wawili tu ambao wamewahi kuteuliwa na vyama vikuu vya Marekani kuwa wagombea wenza katika historia ya Marekani; Mdemokrat Geraldine Ferraro mwaka wa 1984 na Sarah Palin, wa chama cha Republican, aliyeteuliwa na Marehemu John McCain mwaka wa 2008. Hata hivyo, hawakufanikiwa kushinda. 
 Rais Donald Trump anaelekea kwenye uchaguzi wa Novemba akiwa na makamu wake, Mike Pence, kama mgombea mwenza.
Mawakili wanaomwakilisha mshukiwa wa ufadhili wa mauaji ya kimbari ya mwaka 1994 nchini Rwanda, wameomba mashtaka dhidi yake yaondolewe, kwa madai kuwa hayuko katika hali nzuri kiafya kuweza kuendelea na kesi hiyo.  

Félicien Kabuga, mwenye umri wa miaka 84, alikamatwa mwaka mmoja uliopita nchini Ufaransa, na anazuiliwa mjini The Hague, Uholanzi, akisubiri kesi kuendeshwa katika mahakama, iliyo nchini Tanzania, inayoungwa mkono na Umoja wa Mataifa. 
 Kulingana na nyaraka za mahakama zilizoonekana na shirika la habari la Ufaransa, AFP, wakili wa Kabuga anasema kuendelea na kesi hiyo kwa sasa, ikizingatiwa hali yake ya kiafya ni ukiukaji mkubwa wa haki zake. 
 Kabuga, ambaye kwa wakati mmoja alikuwa mmoja wa watu tajiri sana nchini Rwanda, anashutumiwa kwamba, kupitia kituo chake cha redio, alisaidia kuunda kundi la waasi wa Kihutu la Interahamwe, walioua idadi kubwa ya watu.
Waziri mkuu wa Sudan Abdalla Hamdok amemteua aliekuwa kiongozi wa kundi la uasi la Darfur Jibril Ibrahim kuwa waziri wa fedha baada ya kufanya mabadiliko  kwenye baraza la mawaziri yaliotangazwa Jumatatu.  

Mabadiliko hayo yamefanyika wakati Hamdock akijaribu kusukuma mageuzi na kupata ufadhili wa kigeni ambao ni muhimu sana katika kupunguza matatizo ya kiuchumi pamoj na kuboresha kipindi cha mpito cha demokrasia nchini Sudan.  
 Hamdock ambaye alichaguliwa baada ya makubaliano ya kuunda serikali ya mpito ya kijeshi na raiya baada ya kuondolewa madarakani kwa kiongozi wa muda mrefu Omar al Bashir.  
 Hamdock anadaiwa kuteuwa mawaziri wenye utaalam swala ambalo linasemekana kuwakasirisha wanajeshi. Tangu Julai mwaka uliopita, nafasi 7 za uwaziri zimekuwa zikishikiliwa na makaimu ikiwemo wizara ya fedha.  
 Baraza jipya lenye mawaziri wengi ni kufuatia mkataba wa Oktoba kati ya serikali na baadhi ya makundi ya uasi. Mkataba huo ulifanywa kwa lengo la kumaliza ghasia kwenye eneo la Darfur na kusini mwa Sudan. 
 Imetayarishwa na Harrison Kamau
Kiongozi wa kitamaduni wa kizulu wa Afrika kusini mfame Goodwill Zwelithini amefariki Ijumaa kiwa na umri wa miaka 72 baada ya kuugua kwa zaidi ya mwezi mmoja kulingana na ripoti kutoka kwa familia.  

Kwa mujibu wa shirika la habari la AP, Zwelithini amekuwa akikabiliana na maradhi ya kisukari kwa muda sasa. Zwelithini ambaye ni mfalme wa nane wa jamii wa Zulu ametawala kwa zaidi ya miaka 50, na kwa hivyo kufanyika kuwa kiongozi iliyedumu kwa muda mrefu zaidi. 
 Ingawa kama kiongozi wa kitamaduni hakua na ofisi ya kisiasa, Zwelithini alikuwa mwenye ushawishi mkubwa miongoni mwa wa Zulu takriban milioni 12, ambao ni kabila kubwa zaidi Afrika kusini, lenye jumla ya watu milioni 60. 
 Zwelithini amekuwa mkosoaji mkubwa wa mpango wa serikali wa kugawa ardhi ambao ungeathiri maeneo makubwa ya ardhi yanayomilikiwa na watu wa Zulu. Hisani ya Ingonyama Trust iliyoongozwa naye inamiliki asilimia 29 ya ardhi kwenye mkoa wa KwaZulu -Natal ikiwa na ukubwa wa kilomita 28,000 mraba. 
 Watu wa kabila la Zulu chini ya uongozi wa mfalme Shaka Zulu walipigana vikali na wakoloni wa Uingereza kati ya mwaka wa 1816 na 1828. 
 Imetayarisha na Harrison Kamau
Wakati wa maadhimisho ya miaka tisa ya uhuru wa Sudan Kusini, rais wa nchi hiyo Salva Kiir, Alhamisi alikiri kwamba miezi kadhaa ya mapigano ya ndani kwa ndani inatishia kuligawanya taifa hilo. 

Katika hotuba yake ya taifa kwa njia ya televisheni, Rais Kiir alitoa wito kwa Wasudan kusini wote kufanya juhudi za kiuleta amani na maridhiano ya kijamii, akisema kuwa jamii nyingi zimegawanyika kutokana na vita. 
 "Ghasia za kisiasa hivi sasa hazipo. Kwa bahati mbaya, mafanikio yetu katika kumaliza ghasia za kisiasa hivi sasa yanatishiwa na aina tofauti ya ghasia," alisema Kiir. 
 "Mzozo wa ndani kwa ndani unaendelea katika maeneo tofauti ya nchi yetu. Kama serikali hatutaruhusu jambo kama hili kujirudia," aliongeza. 
 Mkuu wa ofisi za Umoja wa Mataifa nchini Sudan Kusini, David Shearer aliiambia VOA kwamba watu wapatao mia moja walikufa mwezi uliopita katika wimbi la mashambulizi na mashambulizi ya kujibizana katika jimbo la Jonglei. 
 -Imetayarishwa na Mkamiti Kibayasi, VOA, Washington DC
Mashabiki wa Julian Assange, mchapishaji na muasisi wa mtandao wa Wikileaks waliokua nje ya mahakama mjini London wamefurahia uamuzi wa Jaji Vanessa Baraitser wa Uingereza wa kutompeleka Marekani kukabiliwa na mashtaka ya ujasusi, kwa kuchapisha waraka za siri kwenye mtandao wake.  

Jaji Baraister anasema amechukua uamuzi huo kutokana na hatari ya uwezekano wa Assange kujiua. 
 Jaji huyo ameeleza kwamba endapo Assange atapelekwa Marekani ambaye ni Muaustralia atakabilwa na hali ya kushikiliwa katika mazingira magumu ya kumtenganisha na watu na mawasiliano na watu wa nje na hivyo kumuathiri kiakili na kwa hiyo aliamrisha asipelekwe Marekani. 
 Assange mwenye umri wa miaka 49 anaendelea kushikiliwa hadi pale ombi lake la kuachiliwa kwa dhamana litaposikilizwa Jumatano. 
 Waendesha mashtaka wa Marekani na Uingereza wanaweza kukata rufaa kutokana na uamuzi huo. Mawakili wake wametoa hoja kwamba kesi dhidi yake ina malengo ya kisiasa.
Rais wa Burkina Faso Roch Kabore amechukua wadhifa wa waziri wa ulinzi katika baraza la mawaziri lililobadilishwa, kwa lengo la kusitisha wimbi la mashambulizi ya wanamgambo yaliyokumba taifa hilo la Afrika magharibi, kulingana na agizo lililotangazwa Jumatano. 

Makundi yanayohusishwa na al Qaeda na Islamic State na ambayo awali ngome yao ilikuwa kwenye nch jirani ya Mali, sasa yamekita mizizi kaskazini na mashariki mwa Burkina Faso wakati yakifanya mashambulizi ya mara kwa mara dhidi ya raia, likiwepo lile la mwezi Juni ambalo liliua zaidi ya watu 130, likisemekana kuwa ikiwa baya zaidi kwa kipindi cha miaka kadhaa. 
 Shinikizo liliongezeka kwa Kabore kuchukua tena udhibiti wa maeneo yanayodhibitiwa na wanamgambo hao na kumaliza mzozo wa kibinadamu, ambao umesababisha kuhama kwa zaidi ya watu millioni moja kutoka kwenye makazi yao 
 . Viongozi wa upinzani wamekua wakiomba serekali ijiuzulu huku wakiitisha maandamano mwishoni mwa wiki hii, dhidi ya kile wanachosema ni kushindwa kwa serekali kushughulikia mzozo huo.
Muungano wa NATO umepanga kujadili dhana ya mkakati wake wakati viongozi wa muungano huo pamoja na Rais wa Marekani, Joe Biden watakapokutana Jumatatu mjini Brussels.  

NATO mara mwisho kuufanyia marekebisho waraka wake wa malengo ilikuwa mwaka 2010. 
 Vitisho vya usalama na changamoto inazoukabili muungano huo zimebadilika tangu wakati huo, kwa mujibu wa katibu mkuu wa NATO, Jens Stoltenberg. 
 Kwa mfano katika dhana ya mkakati wa sasa, China haijatajwa hata mara moja. Mabadiliko ya hali ya hewa hayatajwi kabisa, na kwa hakika uhusiano wetu na Russia ulikuwa katika sehemu tofauti ukilinganisha na hivi tulivyo leo, Stoltenberg amewaambia wanahabari.  
 Kwa upande wake utawala wa Rais wa Marekani ulisema Jumamosi utatangaza mkakati wa ufadhili wa miundombinu kwa nchi za kipato cha chini na cha kati. 
 Mkakati huo ambao umetengenezwa kushindana na ule wa hasimu wake China unaojulikana kama Belt and Road Initiative. 
 Juhudi hiyo itaitwa, “Build Back Better for the World,” umezinduliwa leo Jumamosi pamoja na washirika wa G7 katika mkutano unaofanyika Cornwall, Uingereza. 
   
 Chanzo cha Habari : VOA News
Conde, mwenye umri wa miaka 82, amepata zaidi ya kura milioni 2.4 ikilinganishwa na kura milioni 1.2 za Cellou Dalein Diallo. Maandamano yanaendelea nchini humo na watu 13 wanaripotiwa kuuawa tangu Jumapili, siku upigaji kura ulipofanyika. 

Rais wa Guinea, Alpha Conde, amepata ushindi mkubwa katika uchaguzi mkuu wa nchi hiyo na kupata kupata awamu ya tatu madarakani. 
 Matokeo kutoka wilaya 37 kati ya 38 yanaonyesha kwamba Conde amepata kura nyingi, mara mbili zaidi ya mshindani wake wa karibu Cellou Dalein Diallo, ambaye amesema ana ushaidi wa kutosha kwamba udanganyifu mkubwa ulifanyika katika hesabu ya kura na kwamba atawasilisha kesi katika mahakama ya kikatiba. 
 Conde, mwenye umri wa miaka 82, amepata zaidi ya kura milioni 2.4 ikilinganishwa na kura milioni 1.2 za Cellou Dalein Diallo. 
 Maandamano yanaendelea nchini humo na watu 13 wanaripotiwa kuuawa tangu Jumapili, siku upigaji kura ulipofanyika. 
 Diallo amejitangaza mshindi wa uchaguzi huo. 
 Conde atoa wito wa utulivu 
 Rais Conde ametoa wito kwa raia wote wa Guinea kuwa watulivu licha ya makabiliano mabaya kati ya wafuasi wa upinzani na polisi kuongezeka. 
 “Nasisitiza ombi langu kwa raia wote wa Guinea kuwa watulivu wakati tunasubiri mchakazi wa uchaguzi kumalizika,” amesema rais Conde, akiongeza kwamba “kama ushindi ni wangu, nitakaribisha mazungumzo na nipo tayari kufanya kazi na watu wote wa Guinea.” 
 Waziri wa usalama Damantang Albert, amesema kwamba watu sita wamekufa, wakiwemo maafisa wa polisi wawili na wengine kadhaa kujeruhiwa katika makabiliano katika ngome za upinzani nje ya mji wa Conarkry. 
 Guinea imekuwa katika mgogoro wa kisiasa kufuatia hatua ya rais Alpha Conde kugombea muhula wa tatu madarakani baada ya kubadilisha katiba. 
 Imetayarishwa na Kennes Bwire, VOA, Washington DC
Ethiopia imepiga kura Jumatatu katika kile kinachoonekana kuwa mtihani mkubwa wa uchaguzi kwa Waziri Mkuu wa sasa Abiy Ahmed. 

Foleni ndefu za wapiga kura zilionekana katika baadhi ya maeneo ya mji mkuu, Addis Ababa, wakati hali ya usalama ikiwa imeimarishwa kote nchini. 
 Zaidi ya Waethiopia milioni 37 walitarajiwa kupiga kura. Eye-rusalem Meshesha, ni mkazi wa Addis Ababa, na ni kati ya wale walioshiriki katika uchaguzi huo. 
 Meshesha anasema : "Hii ni siku ya maamuzi kwa Ethiopia. Natumai kila kitu kitakuwa sawa, na amani itashinda baada ya uchaguzi huu. Baada ya uchaguzi huu, kutakuwa na serikali mpya. Kwa hivyo, tuko hapa kupiga kura."  
 Chama tawala cha Waziri Mkuu Abiy Ahmed kimesimamisha wagombea wengi, na kinatarajiwa kushinda viti vingi bungeni. 
 Hata hivyo, kwa wapiga kura wengine kama vile Desa-lgn Shume, usalama ni muhimu zaidi. 
 Desalgn Shume, mkazi wa Addis Ababa anaeleza : “Jambo muhimu zaidi kwangu ni usalama. Tunahitaji serikali inayotuletea amani, umoja na ambayo itasimamisha mauaji kila mahali, na tunahitaji pia kuondolewa katika migawanyiko hii ya kikabila." 
 Waziri Mkuu Abiy, mwenye umri wa miaka 44, ambaye alishinda Tuzo ya amani ya Nobel mwaka 2019 kwa kutekeleza mageuzi ya kidemokrasia na uchumi nchini Ethiopia, pamoja na makubaliano ya amani na nchi jirani ya Eritrea, alisema kura hiyo ni jaribio la kwanza la uchaguzi huru na wa haki nchini humo. 
 Lakini uchaguzi uligubikwa na hali ya kususiwa na vyama maarufu vya upinzani ambavyo vinakishutumu chama tawala kwa manyanyaso na vitisho na kuendelea kwa mzozo katika mkoa wa kaskazini wa Tigray ambapo wanajeshi wa serikali wamekuwa wakipambana na vikosi vya chama cha zamani cha mkoa huo tangu mwezi Novemba mwaka 2020. 
 Vita vimesababisha mzozo wa kibinadamu kwenye jimbo la Tigray na watu wapatao 350,000 wanakabiliwa na njaa kwa mujibu wa Umoja wa Mataifa. 
 Hakuna tarehe iliyowekwa ya kupiga kura katika eneo la Tigray, ambalo lina wawakilishi 38 wa bunge. Duru ya pili ya upigaji kura itafanyika mwezi Septemba, mwaka 2021. 
 Vyanzo vya habari mbalimbali ikiwa pamoja na AP, VOA News
Serikali ya mpito ya Sudan imeshambuliwa baada ya vikosi vya usalama nchini humo kutumia risasi za moto Jumanne kuwatawanya watu waliofanya maadhimisho ya miaka miwili ya maandamano yanayounga mkono demokrasia, na kupelekea watu wawili kufariki dunia. 
 Juni 3, 2019, wanajeshi waliwafyatulia risasi waandamanaji wanaounga mkono demokrasia ambao walikuwa wamezunguka makao makuu ya jeshi mjini Khartoum, na kuua zaidi ya watu mia moja. 
 Jamaa wa waathirika walikusanyika karibu na makao makuu ya jeshi katika mji mkuu Jumanne ili kukumbuka wale waliouawa. 
 Amira Kabous, ni naibu kiongozi wa Familia za Mapinduzi ya Desemba, alihutubia waandamanaji alisema “katika njia panda hii ya kihistoria, wakati familia za waathirika zinajipanga, wananyoosha vidole kwa Mohamed Hamdan Daglo, mkuu wa Vikosi vya Usaidizi wa Haraka, kwa kufanya mauaji ya Juni 2019. Wanamshtaki pia kwa unyanyasaji mwingi kabla na baada ya kutawanywa wale waandamanaji waliokuwa wamekaa”. 
 Saa chache baada ya mkutano wa Jumanne, vikosi vya usalama vilifyatua risasi za moto kutawanya waandamanaji waliosalia na kuua watu wawili. Darzeni kadhaa walijeruhiwa, na walioshuhudia wanasema wengi walikamatwa baada ya shambulio hilo. 
 Jeshi la Sudan lilikanusha uhusiano wowote kwa shambulio hilo na kusema halikutoa maagizo ya kutumia risasi za moto. Jeshi limesema litafungua uchunguzi. 
 Siku ya Jumatano, ofisi ya Waziri Mkuu Abdallah Hamdok ilisema Hamdok alikutana na majenerali, wakuu wa wizara za Mambo ya Ndani na Ulinzi na maafisa wengine kujadili tukio la Jumanne. 
 Katika taarifa iliyotolewa, Hamdok alielezea masikitiko ya serikali ya mpito kwa tukio la umwagaji damu na utumiaji wa nguvu kupita kiasi na akalitaka jeshi na mfumo wa sheria kusaidia katika uchunguzi. 
 Ubalozi wa Marekani ulielezea mshtuko wake na kulaani utumiaji wa risasi za moto, na kuitaka mamlaka ya mpito ichunguze shambulio hilo kikamilifu. 
 Maafisa wengi na vyama ambavyo vina majukumu katika serikali ya mpito waliwataka maafisa wakuu kujiuzulu ikiwa mamlaka itashindwa kutaja na kushtaki askari waliofyatua risasi. 
 Serikali ya mpito iliingia madarakani mwaka 2019 baada ya majenerali kumwondoa madarakani rais wa muda mrefu Omar al-Bashir kufuatia maandamano ya miezi kadhaa dhidi ya utawala wake. 
 Mnamo mwezi Agosti, viongozi wa maandamano na majenerali walitia saini makubaliano ya kugawana madaraka. 
 Kulingana na makubaliano hayo, majenerali wa jeshi wanapaswa kukabidhi madaraka kwa kiongozi wa kiraia aliyetajwa na viongozi wa maandamano baadaye mwezi huu. 
 Juni 3 ni maadhimisho ya miaka miwili ya mauaji hayo. Waandamanaji wanaounga mkono demokrasia wametangaza tarehe hiyo kama tarehe ya mwisho kwa mamlaka ya mpito kuanza kuwashtaki wale waliosababisha tukio hilo na mauaji ya watu hao Jumanne.
Wizara ya Afya Guinea inasema wagonjwa waliumwa huku wakiharisha, kutapika na kutokwa na damu baada ya kuhudhuria mazishi katika wilaya ndogo ya Goueke. Watu walionusurika wametengwa katika vituo vya matibabu 

Guinea imetangaza Jumapili mlipuko mpya wa Ebola baada ya vipimo vya watu watatu waliofariki na wanne walioumwa kusini mashariki mwa nchi hiyo, kuthibitisha kwamba watu hao walikua na virusi vya Ebola. Mlipuko wa kwanza wa Ebola ambao ulikua mlipuko mbaya zaidi duniani ulitokea nchini Guinea kati ya mwaka wa 2013 na 2016. 
 Wagonjwa waliumwa huku wakiharisha, kutapika na kutokwa na damu baada ya kuhudhuria mazishi katika wilaya ndogo ya Goueke. Wale walionusurika wametengwa katika vituo vya matibabu, wizara ya afya imesema. 
 Ikikabiliwa na hali hii na kwa mujibu wa kanuni za kimataifa za afya, serikali ya Guinea imetangaza janga la Ebola, wizara ya afya imesema katika taarifa. 
 Mtu aliyezikwa tarehe 1 Februari, alikua muuguzi katika kituo cha afya cha kieneo na alifariki baada ya kuhamishwa kwa ajili ya matibabu huko Nzerekore, mji ulio karibu na mpaka wa Liberia na Ivory Coast. 
 Mlipuko wa kwanza wa Ebola huko Afrika magharibi wa mwaka 2013 na 2016 ulianzia Nzerekore, shughuli nyingi za biashara kwenye mipaka ilio karibu zilikwamisha juhudi za kudhibiti virusi hivyo. 
 Wakati huo, virusi hivyo vya Ebola viliuwa takriban watu 11,300 kesi nyingi ziliripotiwa nchini Guinea, Liberia na Sierra Leone.
Maseneta hao wanasema Ted Cruz na Josh Hawley walijua madai ya udanganyifu katika upigaji kura hayakuwa na msingi na yalipelekea vitisho na vurugu wakati wabunge wanapiga kura ya kumuidhinisha rasmi Biden kama mshindi wa uchaguzi wa urais Marekani 

Maseneta saba wa chama cha Democratic wanaiomba kamati ya sheria katika baraza la seneti la Marekani kuwachunguza maseneta wa Republican, Ted Cruz na Josh Hawley kufahamu kikamilifu jukumu lao katika uasi uliofanywa Januari 6 mwaka huu katika jengo la bunge la Marekani na wafuasi wa Rais wa zamani wa Marekani Donald Trump. 
 Maelfu ya wafuasi walikusanyika siku hiyo wakati bunge la Marekani lilipokuwa linapiga kura kumuidhinisha rasmi Joe Biden kama mshindi wa uchaguzi wa urais uliofanyika Novemba 3 mwaka 2020 dhidi ya Trump wakati Hawley na Cruz waliongoza pingamizi katika seneti kutokubali ushindi wa Biden. 
 Maseneta wa Democratic wanasema Cruz na Hawley walijua madai ya udanganyifu katika upigaji kura hayakuwa na msingi, na yalipelekea vitisho na vurugu. Wa-Democratic wanasema vitendo hivyo vilisababisha waasi kuona wapo sahihi na kupanga vurugu zilizopelekea kuingia ndani ya jengo la bunge. Cruz na Hawley wamelaani vurugu hizo za Januari 6.
Katibu mkuu wa Umoja wa Mataifa, Antonio Gutteres amelionya baraza la usalama kwamba mzozo wa Libya umeingia katika awamu mpya ambapo uingiliaji kati wa kigeni umefikia viwango ambavyo havijapata kushuhudiwa.  

\Wakati huo huo vyombo vya habari vinaripoti kwamba wapiganaji wa pande mbili nchini humo wako katika mapigano mapya kati ya miji ya Misrata na Sirte. 
 Akizungumza kwenye kikao cha baraza la usalama Jumatano kilichohudhuriwa pia na mawaziri wa mambo ya nje kwa njia ya video, katibu mkuu Gutterres, amesema hakuna tena muda huko Libya, ambako uingiliaji kati kutoka nchi za nje umeongezeka kwa hali ya juu pamoja na kupelekwa kwa vifaa na silaha za kisasa pamoja na mamluki wanaoongezeka. 
 Katibu mkuu anasema:“Tuna wasi wasi mkubwa sana kutokana na kiwango cha kuimarishwa shughuli za kijeshi karibu na mji wa Sirte na kiwango cha juu cha uingiliaji kati kutoka nchi za nje katika mzozo huu, kwa kukiuka vikwazo vya Umoja wa Mataifa na ahadi zilizotolewa Berlin na mataifa wanachama wa baraza hili la usalama.”  
 Gutterres ameendelea kusema kwamba licha ya kuongezeka kwa mivutano UN imeendelea kujadiliana na pande zote ili kuzuia vita kuenea katika jimbo lenye utajiri wa mafuta ambalo linazalisha asilimia 60 ya mapato ya mafuta ya nchi hiyo.  
 Wapiganaji wa serikali ya GNA inayotambuliwa na UN walionekana wakitayarisha silaha zao kabla ya kuelekea mji wa Sirte kutokea magharibi huku wapiganaji wa mashariki wakijitayarisha pia.  
 Mji huo umegeuka haraka kuwa mstari wa mbele katika vita hivyo baada ya wanajeshi wa serikali ya Tripoli wakisaidiwa na Uturuki kuwarudisha nyuma wapiganaji wa jeshi la taifa la Libya LNA kutoka Tripoli na maeneo ya kaskazini magharibi ambako wamekuwepo tangu mwezi April 2019. 
 Jeshi la LNA linaloongozwa na jenerali muasi Khalifa Haftar linaloungwa mkono na Umoja wa Falme za Kiarabu, Russia na Misri limepatwa na pigo kubwa mnamo wiki mbili ziliopita kwa kurudishwa nyuma hadi mji huo wa Sirte. Jeshi la serikali lilizuiliwa karibu na Sirte kutokana na mashambulizi ya ndege zisizojulikana zimeokea wapi mwishoni mwa wiki iliyopita.  
 Msemaji wa jeshi la serikali, Mohamed Qanunu, alisema mapema wiki hii kwamba wao hawapendelei vita.  
 Mohameds Qanunu, msemaji wa serikali ya GNA anasema: 
 “Sisi hatukuanzisha vita. Sisi hatuanzishi vita kwa vile tunapenda kuuwa au kuuliwa, lakini tunabidi kupigana ili kukomboa miji kutoka kwa wanamgambo na makundi ya uhalifu. Ikiwa hili linaweza kufanyika kwa amani sisi tuko tayari.” 
 Serikali ya Tripoli inaungwa mkono na Qatar, Italy na Uturuki.  
 Juhudi kubwa za kidiplomasia zinaendelea kati ya mataifa yanaohusika katika vita hivyo ili kutafuta njia za kumaliza mzozo kwa mazungumzo.  
 Waziri wa mambo ya nje wa Ujerumani Heiko Maas kwa pande wake anatoa wito wa majadiliano kuanza tena. 
 Heiko Maas, Waziri wa mambo ya nchi za nje wa Ujerumani anasema: 
 “Itakuwa jambo zuri ikiwa matatizo yaliyopo yanaweza kutanzuliwa kwa majadiliano, na hilo linaweza kufanyika kwa njia ya mazungumzo ya dhati, wazi, na tunatumaini jambo hilo litafanyika katika siku chache zijazo.”  
 Mwishoni mwa wiki wakazi wa mji wa Benghazi waliandamana dhidi ya uingiliaji kati wa Uturuki katika mambo ya ndani ya nchi yao.  
 Libya imekuwa katika hali ya ghasia tangu 2011 baada ya kupinduliwa kwa kiongozi wa muda mrefu Muammar Ghaddafi na tangu 2015 imegawika kati ya serikali ya GNA na LNA ya mashariki. 
 Juhudi za UN kutafuta suluhisho la amani hadi hivi sasa hazijafanikiwa na wachambuzi wanasema njia pekee ni kwa Uturuki na Rashia kufikia makubaliano kumaliza mzozo huo wa Libya. 
 Imetayarishwa na Mwandishi ketu, Abdushakur Aboud, Washington, DC.
Aliyekuwa mgombea urais nchini Tanzania, kwa tikiti ya chama cha upinzani, Chadema, Tundu Lissu, amemkosoa rais wa nchi hiyo John Magufuli, kwa jinsi anavyolishughulikia suala la janga la Corona.  

Lissu amesema kuwa, iwapo utawala wa Rais Magufuli hautabadilisha msimamo uliouchukuakua kuhusu maambukizi ya virusi hivyo, basi Watanzania wataendelea kupoteza maisha yao, jambo ambalo, amesema, ni la kutia wasiwasi mno. 
 Lissu, ambaye yuko nchini Ubelgiji, alikuwa akizungumza na BMJ Muriithi ambaye hapa anaanza kwa kueleza mtazamo wake kuhusu hali ya Covid-19 nchini Tanzania. 
 No media source currently available 
   
 Tazama kwa mtandao wa Youtube: https://www.youtube.com/watch?v=lZFAlQpd7hk&feature=youtu.be
Rais wa Ufaransa Emmanuel Macron amemteua Jean Castex, mtumishi muandamizi wa serikali na meya wa mji mdogo wa Ufaransa kuwa Waziri Mkuu mpya, wakati anafanya mageuzi makubwa katika baraza lake la mawaziri.  

Castex aliyeongoza pia juhudi za kupambana na janga la COVID-19 anapewa jukumu la kuunda serikali mpya kulingana na taarifa kutoka ikulu hii leo. 
 Anachukua nafasi ya Waziri Mkuu Edouard Philippe, mwanasiasa mashuhuri kuliko rais Macron, aliyetangaza kujiuzulu mapema leo. 
 Waziri Mkuu mpya Castex anaetokea mrengo wa kulia na anachukua pia jukumu la kutayarisha sera mpya ya mageuzi ya kijamii, kiuchumi na mazingira kuelekea uchaguzi mkuu wa 2022, hasa baada ya chama cha rais kushindwa kwenye uchaguzi wa serikali za mitaa mwishoni mwa wiki iliyopita. 
 Rais Macron aliyepoteza umashuhuri wake anasema anataka kufufua upya malengo yake ya kuleta mageuzi baada ya kukabiliwa na upinzani mkubwa mnamo miaka mitatu ya utawala wake hasa kutokana na mageuzi yaliyokuwa na utata mfano suala la mafao lililozalisha vuguvugu la koti ya manjano.
Mahakama kuu nchini Burundi imemhukumu aliyekuwa rais wa nchi hiyo Pierre Buyoya kifungo cha maisha gerezani bila yeye kuwepo mahakamani. 

Buyoya amehukumiwa pamoja na watu wengine 18 kwa madai ya kuhusika katika mauaji ya aliyekuwa rais wa kwanza wa Burundi kuchaguliwa kwa njia ya demokrasia Melchoir Ndadaye. 
 Kulingana na mahakama, 19 hao wamepatikana na makosa ya kushambulia kiongozi wa nchi, na kujaribu kusababisha machafuko, mapigano na mauaji ya halaiki ya watu nchini Burundi. 
 Mashtaka dhidi ya aliyekuwa waziri mkuu Antoine Nduwayo yamefutwa baada ya ushahidi dhidi yake wa kushiriki katika njama hiyo, kukosekana. 
 Buyoya, ambaye sasa anafanya kazi kama mwakilishi maalum na kiongozi wa ujumbe wa amani wa kimataifa unaongozwa na Afrika - AFISMA, nchini Mali, amekuwa akitafutwa na mamlaka nchini Burundi baada ya kibali cha kimataifa kutaka akamatwe na kupelekwa nchini humo kutolewa mnamo mwaka 2018. 
 Kibali hicho cha kukamatwa kilitolewa na mwanasheria mkuu wa Burundi Sylvestre Nyandwi, kwa kushukiwa kupanga njama za kumuua rais wa kwanza kutoka jamii ya Hutu, Ndadaye. 
 Buyoya, ambaye anatoka jamii ya watutsi, ametaja mashtaka dhidi yake kuwa mbinu ya kugawanya nchi na kubadili mawazo ya watu kutokana na matatizo yanayoikumba nchi hiyo. 
 Ndadaye aliuawa Oktoba 21 1993, siku 102 baada ya kuapishwa kuwa rais wa Burundi. 
 Machafuko ya kikabila yalitokea Burundi kufuatia mauaji ya Ndadaye na kupelekea vifo vya watu 300,000 miaka miwili baada ya kusainiwa 
 kwa mkataba wa umoja kati ya makabila ya Hutu, Tutsi na Twa, Februari 5 1991. 
 Mauaji ya Melchoir Ndadaye ni swala ambalo limekuwa likizungumziwa sana wakati wa makumbusho ya kifo chake, jamii ya Hutu ikitaka haki itendeke. 
 Baadhi ya wanajeshi wa ngazi ya chini walipatikana na hatia mwaka 1999 na kuhukumiwa, lakini baadhi ya watu nchini Burundi wana maoni kwamba haki haijatendeka. 
 Mnamo Desemba mwaka 2018, serikali ilikamatwa maafisa wa jeshi wanne wa ngazi ya juu na raia mmoja kuhusiana na mauaji hayo, na kutoa kibali cha kimataifa kutaka washukiwa wengine wote wakamatwe na kushitakiwa. 
 Wengi wa washukiwa kwenye orodha hiyo ni wanajeshi wastaafu na waliokuwa maafisa katika chama chenye Watutsi wengi cha Uprona, na wengi wao wanaishi katika nchi jirani ya Rwanda na Ubelgiji. 
 Ubelgiji ni mkoloni wa Burundi. 
 -Imetayarishwa na Kennes Bwire, VOA, Washington DC
Familia ya Paul Rusesabagina aliepata umaarufu kutokana na filamu ya Hollywood inayoeelezea namna alivyookoa raia wa ki-Tutsis wakati wa mauaji ya kimbari ya mwaka wa 1994 nchini Rwanda, inawashtumu viongozi wa Rwanda kwa kumteka nyara.  

Familia yake imezungumza siku moja baada ya Rusesabagina kuonekana Jumatatu mbele ya waandishi wa habari wa Rwanda akiwa amepigwa pingu. Polisi ya Rwanda imesema Rusesabagina alikamatwa kwa tuhuma za ugaidi chini ya hati ya kimataifa ya kumkamata.  
 Carine Kanimba, binti wa Rusesabagina ameandika kwenye ukurasa wa facebook yake Jumanne kwamba babake alitekwa nyara na kupelekwa Rwanda kwa kwa njia ya kipekee na ya kisiri ya kuhamisha wahalifu. 
 Serikali ya Rwanda haijajibu bado tuhuma za familia kwamba Rusesabagina alitekwa nyara.  
 Rusesabagina alikimbilia uhamishoni baada ya mauaji ya kimbari ya 1994 nchini Rwanda, ambapo alipongezwa na mataifa mengi ya dunia, alipokea tuzo ya juu zaidi ya kiraia ya marekani, kwa kupewa na rais Georges w Bush, medali ya uhuru wa kujieleza hapo mwaka wa 2005. 
 Lakini baadhi watu walonusurika kutokana na mauaji ya kimbari pamoja na rais wa Rwanda Paul Kagame walipinga maelezo ya Rusesabagina kuwa aliokoa wa Tutsis. Kagame na waathiriwa hao wanamtuhumu Rusesabagina kutumia mauaji ya kimbari kwa maslahi ya biashara. Maafisa wa Ubelgiji wanasema hawana Habari juu ya hali mambo yalivyotendeka na hawakuhusika na kukamatwa kwake.
Shirika la Umoja wa Mataifa linalowashughulikia wakimbizi UNHCR linaeleza wasi wasi kutokana na kuongezeka idadi ya wakimbizi duniani kwa milioni 9 mnamo mwaka wa 2019, pekee yake.  

Kamishna wa UNHCR Filippo Grande anasema hiyo ni idadi ya kutia wasi wasi, kwani hivi sasa idadi ya waklimbizi na walokoseshwa makazi duniani imefikia milioni 79 ambapo wengi kati ya hao ni wale walobaki ndani ya nchi zao na miloni 29.9 kati ya hao nidio wakimbizi nje ya nchi zao.  
 Hiyo ndio idadi kubwa kabisa ya wakambizi kuwahi kuorodheshwa ikiwa ni asili mia 1 ya wakazi wa dunia hivi sasa. 
 Dunia inaandhimisha June 20, kama siku ya wakimbizi ambapo mwaka huu kauli mbiu ni, “Kila hatua ni muhimu.” Kila mtu anaweza kuleta tofauti katika maendeleo ya dunia, na hivyo kuwashirikisha katika jamii wanakoishi ni muhimu.  
 Juhudi za kuwashirikisha wakimbizi katika jamii zimekua zikendelea Uganda na Rwanda kwa muda mrefu kutokana na kwamba nchi hizo hazina sera ya kuunda kambi za wakimbizi.  
 Nchini Uganda wakimbizi wanaruhusiwa kuishi mijini na kusaidiwa kupata ajira katika jamii inayowapokea na kuweza kuendelea pia na masomo bila ya kubaguliwa.  
 Kenya na Tanzania zenye sera za kuwaweka kambini wakimbizi, hazijaitikia wito wa kuwawezesha wakimbzi kuweza kukidhi mahitaji yao ya maisha kwa kufanya kazi.  
 Hata hivyo Shirika la UNHCR na lile la Kazi Duniani ILO zinafanya juhudi kutoa mafunzo ya kazi kwa wakimbizi kwenye kambi kubwa ya wakimbizi duniani Daadab, ili kuweza kupata ajira na kujitegemea.
Kiongozi mkuu wa kanisa Papa Francis ametoa msaada wa dola za Marekani 121,000 kwa waathiriwa wa mashambulizi ya wanamgambo katika jimbo la kaskazini mwa Msumbiji la Cabo Delgado.   

Hii ni kufuatia wito uliotolewa na askofu wa Pemba Luis Fernado Lisboa, kutaka msaada kwa maelfu ya watu waliofurushwa makwao na wavamizi wanaoshukiwa kuwa wanamgambo wa Kiislamu. 
 Wanamgambo hao wamekuwa wakifanya mashambulizi katika eneo hilo tangu mwaka wa 2017 na takriban watu 430,000 wamebaki bila makazi. 
 Askofu Liboa aliwaambia waandishi wa habari Jumatatu kwamba msaada huo, utatumiwa kujenga vitoa vya afya, hususan katika maeneo ambako wakimbizi wengi wanahifadhiwa, katika wilaya za Montepuez na Chiure.
Wasiwasi umeendelea kuongezeka kuhusu hali ya maisha ya watu wa jimbo la kaskazini mwa Ethiopia la Tigray. 

Mapema wiki hii waasi wa Tigray waliingia kwenye mji mkuu wa jimbo hilo Mekelle. 
 Miezi karibu minane ya mapigano imewaacha zaidi watu milioni moja wakihitaji msaada wa dharura wa chakula kulingana na makadirio ya Umoja wa Mataifa. 
 Kuondolewa kwa vikosi vya serikali ya Ethiopia bado hakujabadilisha hali ya njaa kwa wale wanaohitaji chakula. 
 Mkuu wa shirika la wakimbizi la UN anasema kuwa hali ya kibinadamu inaendelea kuzorota. 
 Hata hivyo, serikali ya Ethiopia imekanusha madai kwamba inazuia misaada kufikia wanaohitaji. 
 Demeke Mekonnen Hassen, Naibu Waziri Mkuu wa Ethiopia na Waziri wa Mambo ya nje ameeleza haya : "Dhana kwamba tunajaribu kuwakandamiza watu wa Tigray kwa kukataa misaada ya kibinadamu kuwafikia na kutumia njaa kama silaha ya vita ni potofu. Hakuna sababu kabisa kwetu kufanya hivyo. Hawa ni watu wetu na ukweli wa mambo ni kwamba tunatumia nguvu zetu zote kuwaondoa katika hali mbaya wanayokumbana nayo kwa sasa na hilo ni jukumu letu kwa kweli. " 
 Naibu wake Redwan Hussien aliwaambia waandishi wa habari kwamba serikali iko tayari kuisaidia Umoja wa Mataifa kusafirisha misaada kutoka mji mkuu Addis Ababa kwenda kwenye viwanja viwili vya ndege, katika jimbo la Tigray. 
 Lakini ameongeza kuwa haitawajibika kwa kile kitakachotokea mara tu UN itakapowasili katika mkoa huo. 
 Shirika la habari la Reuters linamnukuu mratibu wa dharura wa Mpango wa Chakula Ulimwenguni wa UN akisema kuwa usafirishaji wa misaada unaweza kuanza tena na watu 40,000 wanaohitaji msaada wanaweza kufikiwa mwishoni mwa wiki hii.
Afrika kusini imeripoti maambukizi ya watu 10,000 kila siku kutokana na virusi vya Corona. 
 Waziri wa afya wa Afrika kusini amesema kwamba idadi ya maambukizi nchini humo imekuwa ikiongezeka kwa kiasi kikubwa, hasa katika Western cape, ikiwemo mji wenye shughuli za utalii wa Cape Town. 
 Nchini Nigeria, watu 930 wamethibitishwa kuambukizwa virusi vya Corona jumatano, ikiwa ni idadi ya juu zaidi ya maambukizi kuwahi kurekodiwa kwa siku moja nchini humo. 
 Maambukizi mengi yameripotiwa katika mji mkuu wa kibiashara wa Lagos na katika mji wa Abuja. 
 Kufikia sasa, zaidi ya watu 75,000 wameambukizwa virusi vya Corona nchini Nigeria, 1,200 wamefariki. 
 Kuna wasiwasi kwamba nchi za Afrika zinakabiliwa na wimbi la pili la maambukizi ya virusi vya Corona, maambukizi yakiongezeka sana katika baadhi ya nchi zenye idadi kubwa ya watu tangu mwezi Septemba. 
 Afrika kusini imeripoti rasmi wimbi la pili la maambukizi, kwa kiasi cha zaidi ya asilimia 60 ya visa vinavyoripotiwa kila siku Afrika.
Rais wa Kenya Uhuru Kenyatta ameamrisha kuondolewa kwa vikwazo vya kibiashara kati ya Kenya na Tanzania, huku akimwagiza Waziri wa Kilimo nchini humo, Peter Munya kuondoa utata unaohusu uingizaji wa mahindi ya Tanzania katika kipindi cha wiki moja. 

Rais Kenyatta alisema hayo Jumatano alpokuwa na mgeni wake Rais wa Tanzania Samia Suluhu Hassan walipokuwa wanakutana na jamii ya wafanyabiashara na wawekezaji kutoka Kenya na Tanzania jijini Nairobi,  
 Aidha, Rais wa Tanzania Samia Suluhu Hassan anayeendelea na ziara yake huko Kenya, ameeleza kuwa Tanzania iko tayari kufanya biashara na Kenya wakati wote bila vikwazo vyovyote. 
 Kiongozi huyo amesisitiza juu ya nia ya kuimarisha uhusiano wa kibiashara na uwekezaji kwa kuondoa vizuizi vya kibiashara ili kufungua uwezo wa nchi mbili wanachama wa Jumuiya ya Umoja wa Afrika Mashariki. 
 Katika mkutano huu, Rais Kenyatta amesema wawekezaji wa Tanzania wanastahili kuingia Kenya na kufanya biashara bila vibali ilimradi watii sheria za Kenya. 
 Kiongozi huyo wa Kenya amewaonya mawaziri dhidi ya kutumia muda mwingi kukaa ofisini badala ya kushirikiana kuondoa matatizo yanayo wakumba raia wa nchi hizi mbili. 
 Mgeni wake Rais Samia, ameeleza kuwa Tanzania iko tayari kufanya biashara na Kenya wakati wote ili kuongeza uwezo wa bidhaa zinazoingizwa katika mataifa hayo kuzalisha ajira kwa raia wake. 
 Rais Samia amekariri katika hotuba yake, kuwa Kenya na Tanzania ni nchi zilizo na uwezo mkubwa, na uwezo huo unaweza kuonekana tu iwapo patakuwapo na ushirikiano wa kiwango cha juu kati ya Kenya na Tanzania. 
 Mawaziri wa Kilimo na Biashara kutoka pande mbili aidha wamefanya kikao cha faragha na kukubaliana kukutana tena kwa kipindi kisichozidi wiki mbili kutatua vikwazo vinavyoleta mifarakano ya kibiashara na uwekezaji kati ya nchi mbili.  
 Mashirika ya kibiashara ya kiserikali na ya kibinafsi yamekubaliana kuongeza wigo wa kufanya biashara, nia ya kuondoa vikwazo visivyokuwa vya kodi, kuongeza thamani ya biashara na kuongeza ushirikiano kupitia heshima na uzoefu wa ufanyaji biashara kwa kiwango cha juu kama alivyoeleza Waziri wa Biashara na Uwekezaji, Betty Maina.
Tume ya kupambana na ufisadi nchini Sierra Leone imesema kwamba inaweza kutoa hati ya kukamatwa kwa aliyekuwa rais wa nchi hiyo Ernest Bai Koroma, baada ya kukataa kufika mbele ya tume hiyo kwa mahojiano. 
 Mawakili wa Koroma wamesema kwamba Koroma alishindwa kufika mbele ya maafisa wa tume hiyo mjini Freetown, kutokana na hofu ya usalama wake. 
 Mkuu wa tume ya kupambana na ufisadi nchini Sierra Leone Francis Ben Kaifala, amewaambia waandishi wa habari kwamba tume hiyo inafikiria kutoa hati ya kutaka rais huyo wa zamani akamatwe. 
 Uchunguzi unaendelea dhidi ya uliokuwa utawala wa Koroma, kwa madai kwamba uliiweka nchi hiyo katika hali mbaya kiuchumi, karibu uanguke. 
 Uchunguzi huo unahusu sekta za madini, ujenzi na mikataba ya ununuzi iliyotolewa wakati wa utalwa wa Ernest Bai Koroma kati ya mwaka 2007 na 2018. 
 Imetayarishwa na Kennes Bwire, VOA, Washington DC
Kwa kawaida makampuni mbalimbali nchini Marekani hukaa kimya kunapotokea maandamano, lakini siyo kipindi hiki. 

Sekta ya Teknolojia, benki, viwanda vya nguo na burudani zimetuma ujumbe kuunga mkono wale wanaoandamana dhidi ya vitendo vya polisi dhidi ya watu weusi. 
 “Nimestushwa na idadi ya watendaji wakuu ambao wamejitokeza kuongelea hilo kwa mara ya kwanza,” amesema Kellie McElhaney, Mhadhiri katika Chuo cha Biashara cha Haas huko UC Berkeley na muasisi wa Kituo cha Uwiano, Jinsia na Uongozi katika chuo hicho. 
 Nini kinachopelekea biashara kupaza sauti, amesema mhadhiri huyo, ni ukatili ulionekana katika picha ya video ukionyesha afisa polisi huko Minneapolis akimwekea goti nyuma ya shingo ya George Floyd, ambaye alikufa. 
 Makampuni hayo “yanaendeshwa na binadamu,” amesema mhadhiri huyo. “Wana wafanyakazi, watendaji, wateja weusi na rangi nyingine. Kuna kubahatisha kwa hali ya juu lakini faida ya kukosoa vitendo vya polisi vinazidi hatari nyingine.” 
 Netflix, Google na Citibank 
 Kampuni ya Netflix ilituma ujumbe wa tweet “kukaa kimya ni kuunga mkono uhalifu,” ikiongeza kuwa “tuna wajibu kwa washiriki, wafanyakazi, watengenezaji na vipaji wetu Weusi kupaza sauti.  
 Kampuni ya Google iliongeza katika ukurusa wake wa kutafiti : “Tunasimama pamoja kuunga mkono usawa wa rangi, na wote wale wanaotafuta hilo.”  
 Twitter imebadilisha akaunti yake na ina ujumbe #BlackLivesMatter (MaishaYaWatuWeusiMuhimu). 
 Afisa Mtendaji Mkuu wa kampuni ya Microsoft Satya Nadella amewaambia wafanyakazi “ kuungana nami na kila moja katika uongozi wa juu, katika kushinikiza kupatikana mabadiliko ndani ya kampuni, katika jumuiya zetu na jamii kwa ujumla.” 
 “Ubaguzi unaendelea kuwepo katika kiini cha maumivu makali na sura mbaya kwa jamii yetu,” Afisa wa Fedha Mkuu wa Benki ya Citibank Mark Mason, ambaye ni Mmarekani mweusi, ameandika katika blogi yake. “Muda wa kuwa hilo ni kweli, maadili pacha ya Marekani ambayo ni uhuru na usawa hayawezi kufikiwa.” 
 Biashara za rejareja kama vile Maduka ya Target, ambalo liliharibiwa na kuibiwa katika mji mbalimbali nchini, wao pia wamepaza sauti zao. Kifo cha mtu mweusi aliyekuwa ameshikiliwa na polisi mzungu ndio iliyoibua “hasira iliyojificha kwa miaka mingi,” amesema Afisa Mtendaji Mkuu wa Target, yenye makao yake makuu Minneapolis.
Rais wa Marekani Joe Biden ana wasiwasi juu ya taifa kugawanyika katika vikundi viwili kati ya waliopigwa chanjo na wale ambao hawakupiga chanjo. 
 “Sitaki kuiona nchi ambayo tayari imegawanyika sana kugawanyika katika njia mpya, kati ya mahali ambapo watu wanaishi bila hofu ya COVID, na mahali ambapo anguko linafika na kifo na magonjwa mabaya yanarudi”, Biden alisema hayo Jumatano akitangaza juhudi mpya za chanjo ya corona na vivutio. 
 Kupata chanjo sio kitendo cha mrengo wa kisiasa ameongeza Biden, akibainisha uzalishaji wa chanjo hizo ulifanyika chini ya uongozi wa marais kutoka pande zote mbili. “Tunahitaji kuwa Amerika moja ilioungana na bila hofu” aliongeza. 
 Biden ameweka lengo la kuchanja asilimia 70 ya watu wazima nchini Marekani na chanjo walau moja ifikapo Julai 4, wakati nchi hiyo itaadhimisha Siku yake ya Uhuru. Kiwango kwa sasa ni asilimia 63. 
 Pamoja na viwango vya chanjo ya COVID-19 kubaki, nyuma haswa katika jamii za wachache Biden anapendekeza chanjo katika mpango wa maduka, ambayo inajumuisha zaidi ya vinyozi wa mitaa na wasusi wa nywele 1000. Wasusi hao na vinyozi watahudhuria mafunzo mwezi huu kuhusu chanjo ya corona na kisha kutoa mafunzo katika vituo vyao.
Vyama vyenye mirengo tofauti ya kisiasa nchini Israel vimefikia mwaafaka Jumatano ambao unaweza kumuondoa Waziri Mkuu wa muda mrefu Benjamin Netanyahu kwenye wadhifa wake. 

Kiongozi wa chama cha Yesh Atid, Yair Lapid amesema Jumatano dakika chache kabla ya muda wa mwisho wa kufikia makubaliano kukamilika amepata uungwaji mkono. 
 Muda huo ulikuwa usiku wa manane majira ya Israel akieleza alipata uungwaji mkono wa vyama vyenye wabunge wengi kwenye bunge la Knesset. 
 Lapid aliandika kwenye ukurasa wake wa Facebook akiahidi kwamba serikali itakayoundwa itawatumikia wananchi wote wa Israeli. 
 Naftali Bennett ambaye anaongoza chama cha mrengo mkali wa kihafidhina, Yamina party, alitangaza Jumapili kuunga mkono muungano wa Lapid. 
 Kulingana na makubaliano kati ya Lapid na Bennet, Bennet atahudumu kama Waziri Mkuu kwa kipindi cha miaka miwili, baadaye amuachie nafasi hiyo Lapid.
Waziri wa Mambo ya Nchi za Nje wa Marekani Antony Blinken ametembelea Afghanistan Alhamisi kwa ziara ambayo haikutangazwa mapema, kwa mazungumzo na viongozi wa Kabul juu ya uamuzi wa Rais Joe Biden wa kuwaondoa wanajeshi wote wa Marekani nchini humo ifikapo Septemba 11, 2021. 

Wakati huo baadhi ya wabunge wa Marekani na waatalamu wanatoa maoni tofauti kuhusiana na uwamuzi huo.  
 Waziri Antony Blinken alikutana kwanza na Rais Ashraf Ghani baada ya kukutana na wanajeshi wa Marekani kwenye ubalozi wa Marekani wenye ulinzi mkali mjini Kabul. 
 Blinken pia alifanya mazungumzo na mkuu wa Utawala wa Afghanistan Abdullah Abdullah kwa lengo la kuonyesha uungwaji mkono wa Marekani, siku moja baada ya Rais Biden kutangaza kwamba anawaondoa wanajeshi wote wa Marekani nchini humo baada ya miaka 20 ya vita.  
 Akilihutubia taifa hapo jana Jumatano Rais Biden amesema ana mpango wa kuwaondoa wanajeshi wote 2,500 miezi kadhaa baada ya tarehe ya Mei mosi tarehe iliyowekwa na utawala wa Trump na kukubaliwa na kundi la Taleban. 
 Biden anaeleza : "Tulikwenda vitani na malengo ya wazi kabisa. Tumekamilisha malengo hayo. Ben Laden ameuliwa na al-Qaida imesindwa nguvu huko Iraq na Afghaniostan. na hivyo wakati umefika wa kumaliza vita visivyo malizika." 
 Uamuzi wa Biden umesababisha Washirika wa NATO kuharakisha pia kuondoa wanajeshi wake 10,000, pamoja na kuwaitiske serikali ya Ghani inakabiliwa na mapigano makali na wanamgambo wa Taliban.  
 Baadhi ya Warepublican na waatalamu wanasema uamuzi huo utaweza kukipatia kikundi cha Taliban nafasi ya kuchukua tena udhibiti na kuhujumu maslahi ya Afghanistan na Marekani.  
 Kuondolewa kwa wanajeshi wa kigeni kutoka Afghanmistan kumezusha wasi wasi kwamba nchi hiyo huenda sasa ikatumbukia katika vita vikubwa vya wenyewe kwa wenyewe, na kukipatia kikundi cha al-Qaida kujiimiarisha tena. 
 Waafghanistan wanaeleza wasi wasi kutokana na kuondoka kwa wanajeshi wa kigeni, mwanafunzi Bilal Sultani anasema : "Hii ni hali ya wasi wasi na watu wanaamini kwamba ikiwa wanajeshi wa kigeni wakiondoka hapa nchini kutakuwa na vita vya wenyewe kwa wenyewe. kitu cha kwanza kinahitajika ni amani ya kudumu, maana wa Afghanistan wana hamu ya amani.  
 Washington imeitisha mkutano wa kutafuta makubaliano kati ya serikali ya Afghanistan na Taliban wiki ijayo huko Uturuki, lakini Taliban imetangaza hii leo kwamba haitohudhuria mkutano huo kutokana na kwamba wanajeshi wa Marekani wanabaki baada ya Mei mosi.  
 Hapa washington baadhi ya Maseneta wa chama cha Republikan Seneta Mrepublikan Lindsey Graham anasema Rais Biden anafanya makosa kuwaondoa wanajeshi wote huko. 
 Graham : "Rais Biden kwa bahati mbaya amechagua njia ya hatari kabisa iliyopo ambayo ni kuondokwa kwa njia yeyote ile. Kwa kweli hakuna matokeo mazuri lakini hii ndio njia mbaya zaidi kuliko zote." 
 Biden amesema Marekani na washirika wake wataendelea mafunzo na kuwapatia vifaa wanajeshi karibu laki tatu wa Afghanistan, kusaidia huduma za dharura na kuendelea na juhudi za kidiplomasia.
Wakristo ulimwenguni kote Ijumaa walisherehekea sikukuu ya  Krismasi kama maadhimisho ya kuzaliwa kwa Yesu Kristo aliyezaliwa zaidi ya miaka 2000 iliyopita, kwa mujibu wa wanahistoria. 

Tofauti na miaka ya nyuma, sherehe za mwaka huu zimegubikwa na janga la COVID-19. 
 Hali hiyo imelazimu mabadiliko kwa namna sherehe mbalimbali zinavyofanyika, huku serikali za nchi nyingi, zikiweka masharti mabalimbali, na mamilioni ya watu kusalia majumbani. 
 Mapema Ijumaa, kiongozi mkuu wa kanisa Katoliki ulimwenguni Papa Francis, alitoa wito kwa watu wote duniani kujali maslahi ya wenzao, katika kipindi hiki kigumu. 
 "Wakati ulimwengu ukikumbwa na athari na majanga ya kipekee, ni muhimu kwa kila mtu kumfikiria mwenzake, kama ndugu na dada, na kuwajali watu walio na mahitaji, katika jamii," alisema Baba Mtakatifu. 
 Alikuwa akiongoza ibada katika kanisa kuu la Mtakatifu Petro, mjini Vatican, ambayo ilihudhuriwa na waumini wachache kuliko ilivyo kawaida, na ambayo ilipeperushwa moja kwa moja kwa njia ya mtandao. 
 Kwingineko, sehemu za ibada zilikuwa na waumini wachache huku zikine zikisalia bila watu, wengi wao wakifuatilia ibada mitandaoni. 
 Shirika la habari la AFP linaripoti kwamba Korea Kusini, ni moja ya nchi ambazo zimeshuhudia kanisa nyingi zikiwa bila waumini. 
 Wafanyabiashara katika maeneo mbalimbali ulimwenguni wamenukuliwa na vyombo vya Habari wakilalamikia kushuka kwa biashara kutokana na athari za janga la Corona, katika msimu ambao, kwa kawaida, huwa wanashuhudia ongezeko kubwa la biashara. 
 Nchini Tanzania, Rais John Magufuli aliwataka wananchi kuendelea kumuomba Mungu alilinde taifa dhidi ya jangaa la Corona katika kipindi hiki ambacho mataifa mengine yanaendelea kuathiriwa na ugonjwa huo." 
 "Na pia nawaomba viongozi wa mataifa mbalimbali duniani kukubali kumweka Mungu mbele katika mapambano dhidi ya ugonjwa wa huo badala ya kutegemea nguvu za binadamu pekee," aliongeza Rais Magufuli. 
 Kauli hiyo imekuja kipindi ambacho katika mataifa mengi ya Afrika na Ulaya, wengi wameshindwa kuhudhuria ibada ya krismasi kutokana na hofu ya kuambukizwa ugonjwa huo unaoendelea kusambaa katika mataifa hayo. 
  Kwingineko, rais wa Kenya Uhuru Kenyatta aliwatakia wananchi heri njema ya Krismasi na kueleza matumaini yake kwamba, licha ya changamoto zilizopo katika kipindi hiki, wataendelea kumuenzi Mwenyezi Mungu, na pia kujitahidi katika yote wafanyayo, ili kuhakikisha kwamba maisha yanaboreka kwelekea kwa mwaka mpya wa 2021. 
 Viongozi wengine mbalimbali katika ukanda wa maziwa makuu wamekuwa na kauli zinazofanana, wakiwatakia raia wa nchi zao heri njema ya Krismasi na mpya wa 2021. 
 Katika Jamhuri ya kidemokrasia ya Congo, sherehe ya Krismasi zilifanyika katika hali tulivu katika maeneo mabalimbali ya mji wa Bukavu, jimbo la Kivu Kusini, lich ya wakazi kulalamikia hali ngumu ya maisha wakati huu mgumu wa janga la Corona, na pia kupanda kwa bei ya vyakula.  
 -Mwandishi wetu wa Bukavu Mitima Delachance pia alichangia ripoti hii.
Hakuna rais wa Afrika Mashariki ambaye yuko madarakani aliyehudhuria mazishi ya Marehemu Rais wa zamani wa Burundi, Pierre Nkurunziza yaliyofanyika Ijumaa, gazeti la The East African limeripoti. 

Vyanzo vya habari vimesema kuwa wakati akiwa madarakani, Nkurunziza alitengwa kidiplomasia baada ya 2015, wakati alipoamua kugombea urais kwa muhula wa tatu ulioibua maandamano kupinga hatua hiyo. 
 Rais wa Tanzania John Magufuli alimtuma Waziri Mkuu Kassim Majaliwa, aliyekuwa amefuatana na ujumbe wa watu 21, akiwemo rais mstaafu Jakaya Kikwete na mkewe, Salma Kikwete. 
 Naye Rais wa Kenya Uhuru Kenyatta aliwakilishwa na Katibu Mkuu wa Utawala katika Wizara ya Jumuiya ya Afrika Mashariki Ken Obura. 
 Uganda iliwakilishwa na Matayo Kyaligonza, balozi wa nchi hiyo nchini Burundi. 
 Hata hivyo, haikujulikana iwapo jirani wa Burundi, Rwanda ilikuwa imetuma mwakilishi yeyote rasmi. 
 Lakini wiki iliyopita, Rais wa Rwanda Paul Kagame alituma salamu za rambirambi na kuamuru bendera kurushwa nusu mlingoti, akiashiria kuwa atatumia fursa hiyo kuondoa tofauti na jirani yake Burundi. 
 Sudan Kusini haikupeleka mwakilishi, lakini Rais Salva Kiir katika salamu zake za rambirambi alimuelezea Nkurunziza kama kiongozi aliyesimama bega kwa began na wapiganaji wa SPLM/A wakati wa harakati za ukombozi uliopelekea uhuru wa Sudan Kusini. 
 “Nkurunziza alikuwa kiongozi bora wa Afrika Mashariki ambaye kifo chake ni pengo kubwa kwa eneo hilo,” amesema Rais Kiir. 
 Nchi zote za jumuiya ya Afrika Mashariki ziliamrisha bendera zao kupeperushwa nusu mlingoti kufuatia kifo cha Nkurunziza Juni 8. 
 Na kwa mara ya kwanza katika kipindi cha miaka 22, Burundi ilipiga kura kuchagua waziri mkuu, nafasi ambayo ilitenguliwa huko nyuma na katiba ya zamani ya nchi hiyo.
Rais wa Marekani Donald Trump ameasilisha maombi ya kutaka kura katika jimbo la Wisconsin, kurudiwa kuhesabiwa. 
 Trump anataka kura kuhesabiwa upya katika majimbo mawili makubwa ambayo yana idadi kubwa ya wafuasi wa chama cha Democratic, akidai kwamba wizi wa kura ulifanyika katika majimbo hayo. 
 Hakuna Ushahidi wowote umetolewa kudhibitisha madai yake. 
 Amelipa dola milioni 3 zinazohitajika ili kura hizo kuhesabiwa upya. 
 Shughuli hiyo inatarajiwa kuanza leo alhamisi na ni lazima ikamilike kabla ya Desemba tarehe moja. 
 Joe Biden, alimshinda Donald Trump kwa kura 20,608 katika kaunti za Milwaukee na Dane, ambapo hesabu ya kura itarudiwa. 
 Kwa kawaida, shughuli ya kurudia kuhesabu ya kura kote Marekani huwa haibadilishi hesabu ya kwanza. 
 Trump alishinda jimbo la Wisconsin katika uchaguzi wa mwaka 2016 na chini ya kura 23,000 na kupinga ombi la kutaka hesabu ya kura irudiwe. 
 Kwingineko waziri wa mambo ya nje wa jimbo la Georgia Brad Raffensperger, amesema kwamba marudio ya hesabu ya kura katika jimbo la Georgia huenda yasibadilishe ushindi wa Joe Biden. 
 Amesema kwamba shughuli hiyo inakaribia kumalizika na kwamba kaunti chache zinasubiriwa kuasilisha matokeo. 
 Wakati huo huo mahakama kuu katika jimbo la Pennsylvania imesema kwmaba itakubali kesi ya rais Donald Trump ya kupinga maelfu ya kura zilizopigwa kwa njia ya posta katika kaunti ya Philadelphia ambazo hazikuwa na taarifa za mpigaji kura kwenye bahasha. 
 Mahakama ya chini iliamua ijumaa kutupilia mbali kesi ya maafisa wa kampeni wa Trump kutaka kura 8,329 kutojumulishwa kwenye hesabu ya kura wakidai kwamba zilikuwa za wizi. 
 Imetayarishwa na Kennes Bwire, VOA, Washington DC
Waziri Mkuu wa Ethiopia Abiy Ahmed alimbadilisha mkuu wa jeshi lake Jumapili, huku wanajeshi wengi wakiripotiwa kujeruhiwa katika mzozo wa siku tano katika mkoa wa kaskazini wa nchi hiyo wa Tigray. 
 Mshindi huyo wa Tuzo ya amani ya Nobel wakati huo huo alitaka jamii ya kimataifa ielewe operesheni ya kijeshi aliyoanzisha wiki hii dhidi ya chama cha Tigray, ambacho ameshutumu kwa kutaka kuleta hali ya ukosefu wa uthabiti katika taifa hilo. 
 Abiy alisema chama cha Tigray People's Liberation Front (TPLF) kilichokuwa kinatawala zamani kilikuwa kimefadhili, kufundisha na kuandaa jeshi lolote ambalo lilikuwa tayari kushiriki katika vitendo vya vurugu na haramu ili kukomesha mpito wa kidemokrasia ambao ameufuata.
Serikali ya Uganda itatumia kiasi cha shilingi trilioni 45.5 katika mwaka wa kifedha wa 2020/2021, ambao pia ni mwaka ambao nchi hiyo inajitayarisha kwa uchaguzi mkuu. 

Mgao mkubwa wa bajeti ya Uganda umepewa sekta za uzalishaji hasa kilimo, biashara, viwanda na utalii katika kile serikali inasema ni hatua ya kujikwamua kutokana na msukosuko wa kiuchumi unaosababishwa na janga la corona. 
 Bajeti hiyo ya Uganda inawapa afueni wafanyabiashara kwa kusamehewa kulipa ushuru ili kujiimarisha kutokana na janga la Corona.  
 Mashirika madogo madogo pia yamesamehewa kulipa ushuru sawa na wafanyakazi ambao hawatatozwa kodi kwa mshahara wao hadi kufikia mwezi Septemba 2020. 
 Lakini bajeti hiyo inaonyesha ushuru utakaotozwa kwenye bidhaa zinazoagizwa kutoka nje ya nchi umeongezwa, katika hatua ya kuimarisha uzalishaji ndani ya Uganda. 
 Waziri wa Fedha wa Uganda Matia Kasaija anatema :"Kwa kuzingatia majanga ambayo tumekumbana nayo katika siku za hivi karibuni, serikali imelegeza baadhi ya ushuru kwa kujali hali ya maisha ilivo kwa sasa, ili kusaidia uchumi kufufuka na kukua kwa kasi." 
 Ameeleza kuwa sekta za kilimo, utalii, uchukuzi, ujenzi na viwanda, ambazo zimeathirika zaidi kutokana na janga la virusi vya corona, nazo zimepata msamaha wa ushuru ili kuziwezesha kujikwamua upya na na kukua kwa haraka. 
 Kampuni zinazodaiwa ushuru na serikali, deni wanalodaiwa halitazalisha riba na kampuni zitasaidiwa katika uzalishaji ili kubuni nafasi kadhaa za ajira. Amos Wekesa ni mwekezaji katika sekta ya utalii, ameongeza. 
 Waziri Kasaija anaeleza : "Kulipa ushuru ni jukumu ambalo hatuwezi kuepuka. Tunahitaji ushuru wako hasa nyinyi wafanyabiashara ili tuwatengenezee mazingira mazuri ya kufanya biashara zenu na kupata faida nzuri zaidi." 
 Bajeti ya Uganda vile vile imetoa nafasi kwa benki za Uganda kuratibu upya mikopo iliyokuwa imetolewa kwa wafanyabiashara na watu binafsi ili kuweka mazingira mepesi ya kulipa mikopo hiyo, kwa kuzingatia kuyumba kwa soko la fedha kote duniani.  
 Benki kuu ya Uganda imepewa jukumu la kuhakikisha kwamba ada zinazotozwa kwa wanaotuma na kupokea pesa kwa kutumia simu, sawa na kulipia ada zao kwa kutumia kadi za benki, zinapunguzwa kabisa, ili kuzuia watu kubeba pesa taslimu, ikiwa mojawapo ya mikakati ya kupunguza maambukizi ya virusi vya Corona kwa watu kupokezana pesa. 
 Kwa wachambuzi wa maswala ya uchumi wa Uganda na wafanyabiashara kama Kapteni Francis Babu, bajeti ya nchi hiyo inaleta matumaini makubwa licha ya kuwepo janga la Corona. 
 Kapteni Francis Babu : "Uganda inapanga kufadhili bajeti yake kwa asilimia 72.5 huku ikikopa kiasi cha asilimia 27.5 ya shilingi trilioni 45.5 zinazohitajika. Bajeti hiyo ambayo tayari imejadiliwa na kupitishwa na bunge, inaanza kutekelezwa July 1 mwaka huu." 
 Imetayarishwa na mwandishi wetu, Kennes Bwire, Washington, DC.
Kesi inayomkabili Rais Donald Trump kwa shutuma za kuchochea ghasia katika majengo ya bunge mnamo tarehe 6 mwezi Januari mwaka huu, itaendelea kusikilizwa kama ilivyopangwa. Hii ni kufuatia kura iliyopigwa Jumaanne jioni katika ukumbi wa seneti mjini Washington DC, ambapo maseneta waliotaka kesi hiyo iendelee ni 56 huku 44 wakiipinga. 

Awali, mawakili wawili wanaomwakilisha Trump walimtetea vikali mteja wao, wakati wa kusikilizwa kwa hoja za mwanzo. 
 Trump, ambaye baraza la wawakilishi lilimpata na kesi ya kujibu, anashutumiwa kuchochea vurugu na ghasia tarehe 6 mwezi jana. 
 Kwa masaa mawili, Bruce Castor na David Schoen walitetea hoja yao kwamba kwendelea na kesi hiyo ni kukiuka katiba ya Marekani, na kwamba haifai kwendelea kusikilizwa.  
 Hata hivyo, kabla ya muda wao wa kuzunguza kuwadia, viongozi wa mashtaka hayo, ambao ni wajumbe wa baraza la wawakilishi, waliwasilisha hoja mbalimbali kuhusu ni kwa nini ni muhimu kwa kesi hiyo kusikilizwa na kuamriwa haraka iwezekanavyo.  
 Huku ukumbi ukiwa umetulia, mameneja hao wa kesi walionyesha video za vurugu zilizopigwa siku hiyo ya shambulizi. 
 Kesi hiyo ya kihistoria ya kumshtaki kwa mara ya pili rais wa zamani wa Marekani Donald Trump, ilianza kusikilizwa Jumanne katika baraza la Seneti.  
 Trump anashtumiwa kuchochea uasi kwa kuhimiza wafuasi wake kukabiliana na wabunge waliokua katika mchakato wa kurasmisha ushindi wa Joe Biden dhidi ya Trump katika uchaguzi wa Novemba mwaka jana. 
 "Ingawa tunakubaliana kwamba yaliyotokea tarehe sita ni mambo ya kutia wasiwasi, katiba ya Marekani inaeleza bayana kwamba mashtaka kama haya yanaweza tu kufunguliwa kwa mtu ambaye bado ni rais...na Rais Trump ameshaondolewa mamlakani," alisema Castor. 
 Karibu wafuasi 800 wa Trump walivamia jengo la bunge na kuvunja milango na madirisha, kupekua ofisi kadhaa za wabunge na kuwashambulia maafisa wa polisi. Watu watano walifariki katika vurugu hizo akiwemo afisa mmoja wa polisi ambaye kifo chake kinaendelea kuchunguzwa kama mauaji yaliyopangwa. 
 Maseneta 100 wanaosikiliza kesi hiyo dhidi ya Trump wamegawanyika katika makundi ya Wademokrat na Warepublican, na wanasikililiza kesi hiyo wakiwa katika mazingira yasiyokuwa ya kawaida, kwa sababu wengi wao ni mashahidi wa vurugu hizo za tarehe 6. 
 Ghasia hizo katika jengo la bunge ziliwalazimisha wawakilishi hao kuondoka kikaoni wakihofia usalama wao. 
 Kura ya theluthi 2 ya maseneta inahitajika ili kumuhukumu Trump, kwa hivyo Warepublikan 17 wanatakiwa kujiunga na Wademokrat 50, jambo ambalo wachunguzi wanasema ni vigumu kuwezekana. 
 Kesi hiyo itaanza tena Jumatano saa sita za adhuhuri saa za Washington DC. 
 -Patrick Nduwimana alichangia ripoti hii
Hali ya wasiwasi inaendelea kuongezaka Somalia kufuatia hatua ya mataifa ya nje kuanza kuondoa wanajeshi wake nchini humo baada ya miongo mitatu ya kulinda amani. 

Nchi hiyo huenda ikakumbana na hali ngumu kiusalama wakati inajitayarisha kwa uchaguzi mkuu. 
 Somalia imekuwa ikitegemea msaada wa wanajeshi kutoka nchi zingine kwa ajili ya usalama wake tangu kaunguka kwa utawala wa Siad Barre mwaka 1991. 
 Nchi hiyo inakabiliwa na mashambulizi ya kila mara kutoka kwa makundi ya wapiganaji nay a kigaidi. 
 Wanajeshi kutoka muungano wa Afrika wanaoshika doria nchini Somalia – AMISOM, wameanza hatua za mwisho za kupokeza majukumu ya kiusalama kwa wanajeshi wa Somalia kwa matayarisho ya kuondoka nchini humo ifikapo Desemba mwaka ujao 2021, kulingana na maamuzi ya baraza la usalama la umoja wa mataifa, namba 2520. 
 Marekani nayo imeanza mchakato wa kupokeza majukumu kutoka kwa wanajeshi wake walio Somalia hadi kwa wanajeshi wa nchi hiyo, kwa matayarisho ya kuondoa wanajeshi wake. 
 Marekani hata hivyo imesema kwamba itaendelea na ushirikiano wake wa kijeshi kupambana na makundi ya kigaidi Afrika mashariki. 
 Wanajeshi 700 wa Marekani wamepangiwa kuondoka Somalia ifikapo Januari tarehe 15, siku tano kabla ya rais Donald Trump kuondoka Madarakani. 
 Imetayarishwa na Kennes Bwire, VOA, Washington DC
Taifa hilo lenye uchumi mkubwa duniani lipo kwenye njia ya kufufua uchumi wake kutoka kwenye janga la virusi vya Corona lakini hata hivyo wafanyakazi wapya 411,000 waliopunguzwa kazi waliwasilisha maombi ya fidia ya kukosa ajira wiki iliyopita, kwa mujibu wa wizara ya kazi Marekani 

Madai ya mafao kwa watu wasio na kazi yalipungua kiasi nchini Marekani wiki iliyopita, wizara ya kazi iliripoti Alhamis. 
 Taifa lenye uchumi mkubwa duniani lipo kwenye njia ya kufufua uchumi wake kutoka kwenye janga la virusi vya Corona lakini hata hivyo wafanyakazi wapya 411,000 waliopunguzwa kazi waliwasilisha maombi ya fidia ya kukosa ajira wiki iliyopita ikiwa chini ya maombi 7,000 kutoka idadi iliyotathminiwa wiki moja kabla, wizara ya kazi nchini Marekani ilisema. 
 Ilikuwa ni wiki ya pili mfululizo kwamba idadi ya kila wiki ilikuwa laki nne. Idadi inabaki juu ya wastani kwa kila wiki ikiwa chini ya laki tatu hapo mwaka 2019 kabla ya janga hilo kuingia Marekani mnamo Machi mwaka 2020. 
 Magavana wa majimbo na maafisa wa manispaa wamekuwa wakiondoa masharti ya virusi vya Corona katika kesi nyingi wakiruhusu biashara kwa mara ya kwanza katika kipindi cha mwaka mmoja, kufunguliwa tena jumla kwa ajili ya wateja. Hatua hiyo inaweza kusababisha kuajiriwa wafanyakazi wengi zaidi. 
 Zaidi ya asilimia 56 ya watu wazima wote nchini Marekani, hivi sasa wamepata chanjo kamili dhidi ya virusi vya Corona ili kuimarisha hali ya uchumi kuponya japokuwa kasi ya uchomaji chanjo imeshuka sana kutoka mahala ilipokuwa wiki kadhaa zilizopita. 
 Maafisa katika majimbo mengi hivi sasa, wanatoa motisha mbali mbali za kuwahamasisha watu wasiopata chanjo kwenda kupatiwa chanjo pamoja na fursa ya kuingia kwenye bahati nasibu yenye faida kwa pesa taslim na kulipiwa ada kwa masomo katika chuo.  
 White House ilisema wiki hii kwamba haitarajii Marekani itafikia lengo la Rais Joe Biden la asilimia 70 ya wamarekani watu wazima kupatiwa angalau dozi moja ya chanjo dhidi ya virusi vya Corona ifikapo siku ya uhuru hapo Julai nne. Idadi hiyo kwa sasa bado ipo kwenye asilimia 65.6.
Ujumbe wa Umoja wa Mataifa umesema kuwa walinda amani ishirini wa Umoja huo wamejeruhiwa vibaya baada ya kushambuliwa Jumatano katikati mwa Mali wakati wakiwa kwenye kambi yao. 

Kwa mujibu wa shirika la habari la Reuters, muungano wa walinda amani wa Umoja wa mataifa nchini Mali, MINUSMA, umesema kuwa kambi hiyo ilioko karibu na mji wa Douentza ilishambuliwa mwendo wa saa moja bila kusema ni nani anaeshukiwa kutekeleza. 
 Mara nyingi mashambulizi dhidi ya walinda amani pamoja na jeshi la Mali hufanywa na makundi yenye uhusiano na al Qaida na Islamic State ambayo hutumia eneo hilo kufanya mashambulizi kwenye eneo la Sahel, lililoko kusini mwa jangwa la sahara. 
 Mkuu wa MINUSMA Mahamat Saleh Annadif amesema kuwa wamekuwa wakifanya operesheni za kiusalama kwenye eneo hilo kwa miezi kadhaa sasa. 
 Amaongeza kusema kuwa operesheni zao zinatatiza adui lakini wataendelea kuzingatia amani ya watu wa Mali. MINUSMA ina zaidi ya wanajeshi 13,000 wanaodhibiti makundi ya wanamgambo katikati na kaskazini mwa Mali. 
 Imetayarishwa na Harrison Kamau
Zoezi la kuhesabu kura linaendelea nchini Burkina faso baada ya uchaguzi mkuu ambao uligubikwa na mashambulizi ya makundi ya waasi nchini humo. 

Wagombea wa vyama vya upinzani wamedai kuwepo wizi wa kura wakati wa uchaguzi. 
 Rais Roch Marc Christian Kabore anatarajiwa kushinda muhula mwingine madarakani, wafuasi wake wakiwa na Imani kwamba atapata ushindi wa moja kwa moja. 
 Rais Roch Marc Christian Kabore amekuwa akihimiza wapiga kura wote wa Burkina faso kushiriki katika uchaguzi huo. 
 "kwa hivyo, nawahimiza wa Burkinafaso kutozembea na kushiriki katika upigaji kura kwa sababu hii inahusu demokrasia nchini Burkinafaso, inahusu maendeleo ya Burkinafaso na inahusu sana usalama wan chi yetu.” 
 Lakini uchaguzi kumchagua rais na wabunge haujafanyika katika maeneo ambayo makundi ya wanamgambo yamekuwa yakitekeleza mashambulizi karibu kila siku. 
 Mapigano hayo yamepelekea zaidi ya watu milioni moja kutoroka makwao katika muda wa miaka miwili iliyopita. 
 Watu 1,200 wameuawa tangu mwaka 2015. 
 Mashambulizi kutoka kwa makundi ya wapiganaji 
 Ukosefu wa usalama limekuwa swala kuu katika kampeni na wanajeshi wameshika doria katika sehemu mbalimbali za nchi wakati wa kampeni na uchaguzi katika nchi hiyo ya Afrika magharibi ambayo ni miongoni mwa nchi maskini sana Afrika. 
 Wagombea 12 wa upinzani wanaowania urais dhidi yar ais Kabore, wamemkosoa kwa kushindwa kukomesha umwagikaji wa damu. 
 Kiongozi wa upinzani ambaye alimaliza katika nafasi ya pili katika uchaguzi mkuu wa mwaka 2015 Zephirin Diabre, amegombea urais kwa mara nyingine tena kupitia chama cha aliyekuwa rais Blaise Compaore. 
 Amedai kuwepo mipango ya kufanyika udanganyifu katika uchaguzi huo na kutaka wafuasi wake kuwa waangalifu sana wakati wa kuhesabu kura. 
 "Wapiga kura wote wa Burkina faso wanakubaliwa kuingia katika vituo vya kupigia kura na kushuhudia zoezi la kuhesabu kura. Hivyo ndivyo sheria inavyosema. Kwa hivyo, nahimiza kila mmoja wenu kufanya hivyo ili kuhakikisha kwamba hakuna udanganyifu unafanyika.” 
 Mazungumzo na makundi ya wapiganaji 
 Compaore, ambaye alipinduliwa kufuatia maandamano ya mwaka 2014 baada ya kuwa madarakani kwa miaka 27, yupo mafichoni lakini baadhi ya wapiga kura wanataka utawala wake. 
 Kampeni zilifanyika huku mashambulizi ya makundi ya wanamgambo yakiendelea na kusababisha umwagikaji wa damu. 
 Hakuna visa vya mashambulizi vimeripotiwa jumapili wakati upigaji kura unaendelea. 
 Karibu washindani wote wa Kabore wametaka kufanyike mazungumzo kati ya serikali na makundi ya wapiganaji, lakini Kabore amelikataa pendekezo hilo. 
 Karibu watu milioni 6.5 wamesajiliwa kupiga kura Burkinafaso, lakini upigaji kura haukufanyika katika karibu vijiji 1,500 kutokana na ukosefu wa usalama. 
 Imetayarishwa na Kennes Bwire, VOA, Washington DC
Couscous, chakula cha watu wa kabila la Berber, wanaopatikana Afrika ya Kaskazini kimekuwa maaurufu sana katika kanda hiyo na kwengineko duniani.  

Hivi karibuni kimetambuliwa na kuwekwa kwenye orodha ya urathi wa utamaduni ya Shirika la Umoja wa Mataifa, la Sayansi na Utamduni Unesco. Kinatambuliwa hivi sasa kama urathi wa kiutamaduni duniani. 
 Mataifa yaliyo wasilisha pendekezo ili chakula hicho kiwekwe kwenye orodha ya UNESCO ni pamoja na Algeria, Morocco, Tunisia na Mauritania huenda yakawa na tofauti kubwa kati yao, lakini upendo wao wa nafaka hiyo ya Couscous pengine ndio inawaunganisha pamoja. 
 Pendekezo lililowasilishwa kwa pamoja na nchi hizo nne kwa baraza la Unesco, lilitoa hoja kwamba Couscous, haikosekani katika kila shughuli aidha ya kitamaduni au kijamii, hivyo kwa wakati mmoja ni chakula cha kawaida na spesheli. Wanaeleza kuwa Couscous si chakula tu cha kawaida kwa sababu kinaliwa sana, lakini ni spesheli kwa kuwa kina kuwa na jukumu maalum la kuunganisha watu kwenye mijumuiiko ya kijamii ambapo chakula huletwa na kuliwa. 
 Nafaka hiyo ya Couscous, ikiliwa peke yake, haina mvutio sana, lakini pale unapoata kitoweo cha samaki au nyama, na michuzi na mboga zenye ladha, basi Couscous huwa chakula kitamu kweli. Kila nchi kati ya hizo nne zinajivunia kuwa na Couscous bora zaidi kuliko mwngine.  
 Na hivyo Mpishi kutoka Tunisia Taeib Bouhadra, anasema nchi yake inajivunia sana upishi wake tofauti tofauti wa Couscous, akisema wana aina nyingi ya nafaka hio na takriban kila nyumba ina aina yake. 
 Taeib Bouhadra Mpishi kutoka Tunisia anasema : “Ni chakula kizuri sana. Na kinaokana na watu wa kabila la Berber. Wao ni wa kwanza katika kanda ya Maghreb ya Afrika yaani, nchi za Tunisia, Morocco, Algeria na Libya. Lakini Coucous bora zaidi, ni ile kutoka Tunisia, hata kwenye mashindano tulioshiriki na Morocco na Algeria, Couscous ya Tunisia imeshinda tuzo nyingi.” 
 Kote katika kanda ya Maghreb, Couscous pia inajulikana kama Seksu, au Kusksi au Kseksu, ni chakula kikuu kama vile mchele au tambi zilivyo kwa watu wa Asia, au Ugali kwa watu wa Afrika mashariki, basi Couscous nayo, haikosekani kwenye nyumba ya watu wa nchi za Afrika Kaskazini. 
 Katika kamusi za kiarabu, nafaka hiyo ya Couscous iliorodheshwa tangu Karne ya 19, japo inajulikana kuwa ilikuwepo hata kabla ya hapo. 
 Bahoudra anaamini kuwa Couscous ilionekana kwanza kwenye milima ya Atlas katika mwaka 218 kabla kuzaliwa kwa yesu, na sasa inauzwa duniani kote. 
 Taeib Bouhadra: “Couscous inauzwa kote duniani na huwa nasema kuwa Couscous imekuwa chakula kikubwa kuliko hata pasta. Leo kuna hata mashindano ya dunia ya Couscous huko Sicily Italy. Ni shindano ambalo hushirikisha zaidi ya mataifa kumi. Hata Brazil kuna mashindano ya kupika Couscous” 
 Mmiliki wa mgahawa kutoka Morocco, Hicham Hazzoum alikuwa miongoni mwa wapishi wa kwanza wa Couscous waliofurahia tuzo hiyo ya hadhi ya Couscous kutoka Unseco. 
 Hazzoum asema : “Nadhani muda umefika kwa Couscous ya Morocco kutambuliwa duniani kote, kama vile Pizza na mapishi mengine yanavyotambuliwa. Lakini ukilinganisha ubora wake, hauwezi kulinganisha. Kwa hiyo ninawashukuru wale walioipatia nafaka hii utamubulisho huu, pamoja na kuchelewa kutambulika, thamamni yake, lakini nafaka hii inastahiki kutambuliwa huko na Unesco.” 
 Couscous hutayarishwa kutokana na ngano au shyiri. Na mara nyengine pia kutoka mahindi, au mtama, ambayo husagwa na kuwa semolina. 
 Hii kisha hufanywa kama tembe ndogo, ambayo huchujwa na baadae kuloekwa majini na kisha kupikwa kwa mvuke. 
 Wanawake hususan huwa na jukumu kubwa katika utengenezaji na upishi wa Couscous. 
 Wasichana nao sio tu hujifunza kupika Couscous, lakini pia wanajifunza mbinu zote za utengenezaji wa nafaka hio na hata nyimbo zinazoimbwa wakati wa mchakato mzima wa utayarishaji wa Couscous kuanzia uzalishaji hadi upishi. 
 Katika kanda lenye mgawanyiko, kuna matumaini kuwa kutambuliwa Couscous na Unesco kutaboresha hali na hadhi ya umoja wao. 
 No media source currently available
Ghasia za karibuni nchini Mali, Niger na Jamhuri ya Afrika ya kati zimesababisha vifo vya mamia ya watu katika wiki za karibuni. 

Lakini mwakilishi wa Marekani katika eneo la Sahel anasema kuna matumaini katika eneo hilo la Afrika Magharibi, wakati mataifa kadhaa hivi karibuni yaliitisha uchaguzi wa amani, huku chaguzi zaidi zikitarajiwa kufanyika mwaka huu wa 2021. 
 Mwakilishi wa juu wa Marekani kwa Sahel barani Afrika amekiri kwamba zilijkuwa wiki chache zenye vurugu katika eneo kubwa la Sahel – eneo ambalo lina mataifa ya Afrika Magharibi ya Burkina Faso, Chad, Mali, Mauritania na Niger. 
 Eneo hilo limegubikwa na wimbi la ghasia zenye kusababisha mauaji kutoka kwa makundi yenye msimamo mkali, huku zaidi ya matukio ya ghasia 1,000 yamelifanyika katika nusu ya kwanza yam waka 2020, kwa mujibu wa ripoti kutoka Mradi wa Maeneo ya Mizozo ya Silaha na Takwimu za Matukio. 
 Hivi karibuni, huko magharibi mwa Niger, wenye msimamo mkali walishambulia vijiji vitatu mnamo Januari 2, na kuua zaidi ya raia 100. Peter Pham, mwakilishi maalum wa Marekani kwa Sahel, amelaani vikali mashambulizi na kuwataka wana habari Jumane, kuwaita watenda maovu ‘wahuni’ na wasio muogopa ‘mwenyenzi mungu.’ 
 Lakini haraka aliongezea kuwa kuna sababu ya kuwa na matumaini, wakati Nigeria inaelekea katika duru ya pili ya uchaguzi wa rais mwezi Februari. 
 “Tumewapongezaz watu wa Niger ambao wametumia haki yao ya kidmokrasia ya kupiga kura katiak uchaguzi wa rais na wabunge hapo Desemba 27 na kutazamia duru ya pili ya uchaguzi wa rais kufanyika kwa mafanikio hapo Februari 21. Chaguzi hizi zinafanyika ikiwa ni matumaini ya kipindi cha kihistoria cha Niger katika makabidhiano ya amani ya madaraka kutoka rais mmoja aliyechaguliwa kidemokrasia kwenda kwa mwingine,” amesema Pham.  
 Si ajali, Pham amewaambia wana habari, kwamba kutaja uchaguzi na ukosefu wa uthabiti kwa wakati mmoja. Hiyo ni kwasababu ana azma kwamba milipuko hii ya ghasia kote katika eneo wana sababu moja inayofanana. 
 “Kiini cha mzozo huu katika Sahel, kama vilivyorejea kusisitiza, ni moja ya uhalali wa serikali – iwe ni mtizamo wa raia au la kwamba serikali yao ni halali, ina wajibu, uwezo, na iko tayari kukidhi mahitaji. Hii inajumuisha kuhakikisha sheria na uwajibikaji kwa ukiukaji wa haki za binadamu na manyanyaso yaliyotendwa na majeshi ya usalama. Serikali za Sahel kutochukua hatua ambazo zinaonyesha dhahiri nia ya dhati, hakuna kiwango cha kujihusisha kimataifa huenda kikaleta mafanikio.”  
 Ndiyo maana, ameongezea, kuwa msaada mkubwa wa serikali ya Marekani kwa eneo hilo unatolewa katika njia ya afya, maendeleo, na misaada ya kibinadamu. Marekani imewekeza zaidi ya $1.5 katika sekta hizo kuanzia mwaka 2017 mpaka 2019. Katika kipindi hicho hicho, amesema, Marekani imetoa kiasi cha $ 467 milioni katika msaada wa usalama.  
 Ornella Moderan, mtafiti ambaye anaongoza program ya Sahel kwa ajili ya taasisi ya masuala ya usalama, anakiri umuhimu wa uhalali wa serikali. Ameielezea Mali, ambayo ilikumbwa na mapinduzi mwezi Agosti kwasaabu ya ukosefu wa imani katika serikali.  
 Lakini amesema, kwa hakika kujenga serikali halali, jamii ni vyema ziungane pamoja kwa hiari yao na kwa dhati kujumuisha wote katika majadiliano yanayojumuisha wote, aliiambia VOA kutoka Bamako, Mali.  
 “Hivi sasa, swali nadhani, ni kwa kiwango gani washirika kutoka nje kama Marekani kwa hakika wanaweza kusaidia katika hili na kulishughulikia? Kuna haja kwa umiliki wa kitaifa na kuna haja ya mjadala wa kweli, kati ya watawala na mtu wa kawaida. Kwa hakika kiini cha kweli mahali ambako tupo hivi sasa, ni muhimu kwamba wakati tunajaribu kuweka tena mjadala wa kitaifa, ni vyema kuhajkikisha kwamba kila mtu anajumuishwa, na njia hii ni kuhakikisha hakuna kundi la kikabila ambalo litatengwa, hakuna makundi ya kidini, hakuna makundi ya kijinsia yataachwa kando. Kwa hakika hili lina changamoto, lakini muhimu sana.”  
 Je hilo linatokea? Pengine, amesema Pham, akielezea ucahguzi wa karibuni wa rais nchini Ghana na Burkina Faso, ambako wagombea urais waliokuwa madarakani walichaguliwa tena. 
 Pham alikwenda katika sherehe zote mbili za kuapishwa kwa maraisa hao akiwa sehemu ya ujumbe wa rais. Katika chaguzi zote mbili, upinzani ulilalamika haukuwa wa haki ingawaje matokeo hata hivyo yaliidhinishwa, na marais wote wawili wameapa kufanya kazi na raia wote.
Rais wa Israel, Reuven Rivlin, Jumatano amesema atawasiliana na vyama 13 vyenye uwakilishi ndani ya bunge kujadili mchakato wa kuunda serekali. 
 Rais Rivlin, anachukuwa hatua hiyo baada ya waziri mkuu Benjamin Netanyahu, kushindwa kutimiza hayo baada ya kufika muda uliopangwa wa siku ya Jumanne kuunda serekali mpya ya mesto. 
 Katika siku zijazo rais Rivlin, anatarajiwa kumpatia fursa nyingine mpinzani wa waziri mkuu Netanyahu, ya kuundwa kwa serekali ya pamoja. 
 Pia rais huyo ataliomba bunge kuchagua mmoja kati ya wabunge wake kuwa waziri mkuu wa Israel. 
 Jumbo hilo likitokea wa chama cha Netanyahu, Likud kitakuwa chama cha upinzani hii ikiwa ni mara ya kwanza baada ya kupita kipindi cha miaka 12.
Tume ya Uchaguzi nchini Uganda, ilitangaza Jumamosi kwamba Rais Yoweri Museveni ameshinda kura ya urais baada ya kupata kura 5,851,037 dhidi ya mpinzani wake wa karibu, Robert Kyagulanyi, maarufu kama Bobi Wine, aliyezoa kura 3,475,298. 

Hii ina maana kwamba Museveni, ambaye amekuwa rais wa nchi hiyo tangu mwaka wa 1986, ataongoza kwa muhula mwingine wa miaka mitano. 
 Museveni alipata asili mia 58.64 ya kura zote zilzizopigwa huku Wine akipata asili mia 34.83, kwa mujibu wa mwenyekiti wa tume hiyo, Jaji Mstaafu Simon Byabakama. 
 Huu utakuwa muhula wa sita wa Museveni kufuatia vuta nikuvute ambayo imepelekea kampeni zilizokumbwa na maafa, ghasia na vurugu za kila aina. 
 Mwenyekiti wa tume ya uchaguzi amesema kwamba jumla ya kura 10,359,479 zilipigwa, huku 381,386 zikiharibika. 
 "Hatukushinikizwa wala kazi yetu haikuingiliwa na mtu yeyote," alisema Byabakama akijibu maswali kutoka kwa waandaishi wa habari kwenye kituo kikuu cha tume hiyo katika eneo la Kyambogo.  
 Kyagulanyi amepinga matokeo hayo.  
 Uchaguzi wa mwaka huu ulikuwa na wagombea 11 wa urais, mmoja akiwa mwanamke.  
 Mgombea kwa tikiti ya chama cha Forum for Democratic Change (FDC) Amuriat Oboi alikuwa wa tatu, akipata kura 323,536 ambazo ni asili mia 3.24 ya kura zote zilizopigwa.  
 Mugisha Muntu wa ANT alipata kura 65,334 huku mgombea kwa tikiti ya chama cha DP, Norbert Mao, akipata kura 55,665. 
 Wengine walikuwa ni John Kabuleta: 44,300, Nancy Kalembe: 37,469, John Katumba: 35,983, Willy Mayambala: 14,657, Fred Mwesigye: 24,673 na Henry Tumukunde, aliyepata kura 50,141. 
   
 Baadhi ya wachambuzi waliozungumza na Sauti ya Amerika wamesema ushindi wa Rais Museveni ulitarajiwa. 
 "Inaonekana muda haujafika wa kumpeleka kijana Ikulu," alisema Bi Aida Mutenyo, Mhadhiri wa Chuo Kikuu cha Kabale. 
 Kyagulanyi, ambaye pia ni mbunge na msanii, alionekeana na wengi kama ambaye angetishia utawala wa muda mrefu wa Museveni hususan kutokana na kushuhudiwa kwa ufuasi mkubwa wa vijana.  
 Haikufahamika mara moja ni hatua zipi mwanasiasa huyo atakazochukua, baada ya kudai kuwa kura zake zimeibwa.  
 Kwa mujibu wa katiba ya Uganda, anayepinga matokeo ya uchaguzi ana muda wa siku 15 kuwasilisha malalamishi mahakamani.
Kundi kuu la upinzani nchini Sudan kusini - Sudan People's Liberation Army SPLA-IO, limoemba msamaha kufuatia ripoti kwamba wapiganaji wake waliwakamata wafanyakazi wa umoja wa mataifa mwezi uliopita. 

Kundi hilo lilisaini makubaliani ya amani ya mwaka 2018, yaliyomaliza vita vya miaka sita na kupelekea Riek Machar kuteuliwa kama makam wa rais. 
 Wafuatiliaji wa utekelezaji wa mkataba huo waliripoti jumanne kwamba wapiganaji wa SPLA-IO, walikamata mfanyakazi wa umoja wa mataifa na raia kadhaa katika Kijiji cha Farajalla, jimbo la Bahr El-Ghazal, magharibi mwa Sudan kusini. 
 Mwakilishi wa SPLA-IO Maj Gen Martin Abucha, amekashifu tukio hilo na kuomba msamaha kwa niaba ya kundi hilo akisema kwamba waliokamatwa waliachiliwa huru. 
 Maj Gen Abucha amesema kwamba tukio hilo linasikitisha na kwamba hatua zimechukuliwa kuhakikisha kwamba halitatokea tena. 
 Wafuatiliaji wa mkataba wa kusitisha vita nchini Sudan kusini, pia wamesema kwamba wahusika wameendelea kuvunja mkataba huo na kuwalaumu kwa kukataa kuuheshimu. 
 Kulingana na mkataba huo, viongozi wa Sudan kusini wanatarajiwa kuunda jeshi moja la kitaifa lenye jumla ya wanajeshi 83,000. 
 Imetayarishwa na Kennes Bwire, VOA, Washington DC
Wafungwa waliorudi wamewaambia maafisa kwamba walilazimishwa kutoroka na wanapendelea kuendelea kukaa gerezani badala ya kuishi na waasi.  

Wafungwa 20 kati ya 1,300 waliotoroka gerezani katika mji wa Beni, mashariki mwa Jamhuri ya kidemokrasia ya Congo wamerudi gerezani muda mfupi baada ya kutoroka.  
 Wafungwa waliorudi wamewaambia maafisa kwamba wanapendelea kuendelea kukaa gerezani badala ya kuishi na waasi.  
 Kulingana na Meya wa mji wa Beni Modeste Bakwanamaha, wafungwa waliorudi wamesema kwamba “walichukuliwa kwa nguvu na kwamba wamewatoroka waasi wa Allied Democratic Forces –ADF - waliowateka nyara baada ya kuvunja gereza jumanne asubuhi.”  
 Watu waliokuwa wamejihami kwa bunduki, wanaoaminika kuwa wapiganaji wa kundi la ADF walivamia gereza la Kangbayi, mjini Beni na kuachilia huru zaidi ya wafungwa 1,300. Wafungwa 100 pekee walisalia gerezani.  
 Kulingana na Meya Bakwanamaha, “washambuliaji walikuwa wengi na walifanikiwa kuvunja milango ya gereza kwa kutumia machine za wahunzi zinazotumia umeme.”  
 Waasi wa ADF wadaiwa kuhusika  
 Hakuna kundi limedai kuhusika na uvamizi huo lakini meya Bakwanamaha anasema kwamba “tunaamini ni kundi la ADF lililofanya haya.”  
 Wafungwa wawili walipigwa risasi na kuuawa wakati wa tukio hilo la Jumanne saa kumi na nusu asubuhi, saa za Jamhuri ya kidemokrasia ya Congo – DRC.  
 Meya Bakwanamaha amesema kwamba msako mkali unaoongozwa na jeshi la DRC unaendelea kuwatafuta wafungwa waliotoroka huku raia wakiwa wametakiwa kutoa ripoti zozote zitakazosaidia kukamatwa kwao.  
 Kundi la ADF limekuwa nchini DRC tangu mwanzoni mwa miaka ya 1990 baada ya kufurushwa Uganda.  
 Kulingana na umoja wa mataifa, kundi hilo limeua zaidi a watu 1,000 tangu mwanzoni mwa mwaka 2019 licha ya kuwepo msako wa maafisa wa jeshi la DRC.  
 Idadi kubwa ya wafungwa katika gereza la Kangbayi ni wanachama wa makundi ya waasi ikiwemo ADF.  
 Grereza hilo liliwahi kushambuliwa na waasi mwezi Juni mwaka 2017 na zaidi ya wafungwa 1300 kutoroka.  
 Imetayarishwa na Kennes Bwire, VOA, Washington DC
Maandamano yamefanyika katika miji mbalimbali duniani Jumamosi, ikiwa ni mshikamano wa namna fulani na waandamanaji wa Marekani kufuatia kifo cha Mmarekani mweusi wakati akiwa mikononi mwa polisi mapema wiki hii. 

Balozi za Marekani 
 Balozi za Marekani katika nchi kadhaa zilikabiliwa na waandamanaji, walioghadhibishwa na kifo cha George Floyd kilichotokea Mei 25. Floyd alifariki baada ya polisi mzungu kuweka goti lake kwenye shingo lake kwa takriban dakika 9. Tukio hilo lilirikodiwa katika video, na Floyd alisikika akimlilia polisi mara kadhaa, "Siwezi kupumua." 
 Berlin Ujerumani 
 Huko Berlin Jumamosi, maelfu ya Wajerumani walikusanyika nje ya Ubalozi wa Marekani, wakiimba “Uhai wa Watu Weusi ni Muhimu,” kwa mujibu wa chanzo cha habari Forbes. 
 Toronto Canada 
 Maadamano juu ya ubaguzi kwa jumla yaliwaleta pamoja maelfu ya watu Jumamosi huko Toronto, Forbes imeripoti. 
 Ijumaa, Waziri Mkuu wa Canada Justin Trudeau, akizungumzia kifo cha Floyd, amesema katika Makala ya gazeti la The Washington Post, “Ubaguzi uko. Uko nchini Marekani, lakini pia uko Canada. … Tunafahamu watu wanakabiliwa na mfumo wa ubaguzi, kuegemea upande mmoja na ubaguzi dhidi ya watu weusi bila ya kujitambua kila siku. 
 Mexico City 
 Huko Mexico City Jumamosi, michoro na maua yalioandaliwa kwa ajili ya kumkumbuka Floyd yalitundikwa katika senyenge karibu na Ubalozi wa Marekani, kwa mujibu wa taarifa zilizowekwa kwenye mitandao ya kijamii. 
 Umoja wa Mataifa 
 Siku ya Ijumaa, Kamishna wa Umoja wa Mataifa juu ya Masuala ya Haki za Binadamu Michelle Bachelet pia alilaani mazingira yaliopeleka kifo cha Floyd, ambapo alisema ni tukio la karibuni “katika mlolongo wa mauaji ya Wamarekani weusi wasiokuwa na silaha yaliofanywa na maafisa wa polisi wa Marekani na watu wengine katika jamii. 
 “Nimesikitishwa kwamba hivi sasa naongeza jina la George Floyd ikiwa katika orodha ya wengine waliouawa akiwemo Breonna Taylor, Eric Garner, Michael Brown na Wamarekani weusi wengine waliouawa wakiwa hawana silaha kwa miaka mingi katika mikono ya polisi – na wengine kama vile Ahmaud Arbery na Trayvon Martin waliouawa na watu wengine katika jamii,” ameeleza. 
 Dalai Lama 
 Kiongozi wa kiroho wa Tibet, Dalai Lama, amesema ameona picha za video ya Floyd akiwa amelala chini huku polisi akimwekea goti lake juu ya shingo yake. 
 “Kwa sababu ya ubaguzi huu kutokana na rangi ya mtu, mambo kama haya yanafanyika,” amesema wakati wa maombi kupitia tovuti Ijumaa. 
 “Tunashuhudia katika vituo vya habari, vyombo vya habari, juu ya ubaguzi kwa sababu ya rangi ya mtu au dini siku hizi, halafu kuna mauaji kutokana na ubaguzi, na kuna wengine wanajigamba kwa vitendo hivyo kwa kuweza kumuua mtu.” 
 Umoja wa Afrika 
 Tume ya Umoja wa Afrika (AU) Ijumaa ilitoa kauli kali ambayo ni nadra kutolewa kwa umma juu ya matukio ya ndani ya nchi ya Marekani. 
 Katika tamko hilo, mkuu wa Tume ya AU, Moussa Faki Mahamat, “alilaani vikali” mwenendo wa polisi katika kesi ya Floyd na kutoa “rambirambi za dhati kwa familia na wapendwa wa Floyd.”
Hali ya wasiwasi inaendelea kuongezea Jamhuri ya kidemokrasia ya Congo, kutokana na hali ya kutoelewana kati ya rais Felix Tshisekedi na watu wanaomuunga mkono rais wa zamani Joseph Kabila. 

Katibu mkuu wa umoja wa mataifa Antonio Guteres, ameliambia baraza la usalama la umoja huo katika tipoti kwamba ana wasiwasi kuhusu mgogoro wa kisiasa katika muungano wa vyama vinayounda serikali Jamhuri ya kidemokrasia ya Congo. 
 Ameonya kwamba hali hiyo inaweza kuvuruga hali ya kisiasa nchini humo na kuharibu mafanikio ambayo yamepatikana tangu mwaka 2018 ikiwemo kukabidhiana madaraka kwa njia ya amani na kutatua changamoto za kiusalama katika sehemu kubwa ya nchi hiyo. 
 Kuna video inayosambaa kwenye mitandao ya kijamii inaonyesha kiongozi wa kikosi cha ulinzi wa rais Felix Tshisekedi anawaamuru walinzi wake kutopanga mapinduzi dhidi ya serikali. 
 Maafisa wa ngazi ya juu katika serikali ya DRC waliteuliwa na Joseph Kabila aliyeondoka madarakani mwaka 2019 baada ya kutawala nchi hiyo kwa miaka 18. 
 Ubadilishanaji wa madaraka 
 Hatua ya Kabila kumpokeza Tshisekedi madaraka kwa njia ya amani ilikuwa ya kwanza kuwahi kutokea tangu nchi hiyo ilipopata uhuru kutoka kwa Ubelgiji mwaka 1960. 
 Mipango ya Tshisekedi ya kuleta mabadiliko nchini humo imekwamba kutokana na vizingiti vya kutakiwa kufanya kazi na muungano wa vyama vya kisiasa vinavyoongozwa na watu waliokaribu san ana rais mstaafu Joseph Kabila. 
 Muungano wa vyama hivyo una idadi kubwa ya wabunge bungeni. 
 Inatarajiwa kwamba rais Tshisekedi atatangaza maamuzi yake hivi karibuni baada ya kufanya mashauriano. 
 Tangazo lake linasubiriwa kwa wasiwasi sana nchini humo na kuzua uvumi mjini Kinshasa. 
 Mvutano waonekana hadharani 
 Viongozi katika chama cha rais Tshisekedi cha UDPS, wamekuwa wakimhimiza kujiondoa kwenye mkataba na Kabila wa Januari 2019, ambao yaliyomo hayajawekwa wazi kwa uma. 
 Hali ya mvutano ilionekana wazi mwezi July baada ya Tshisekedi kuteua majaji watatu wapya katika mahakama kuu, baraza la kikatiba na kupelekea malalamiko katika chama cha FCC. 
 Viongozi wa FCC walisusia sherehe ya kutawazwa kwa majaji hao iliyofanyika Oktoba 21. 
 Katika hotuba kwa taifa siku mbili baadaye, Tshisekedi alikiri kuwepo hali ya kutoelewana kuhusu usalama wa taifa, usimamizi wa mali za taifa, uhuru wa mahakama na usimamizi wa uchaguzi mkuu. 
 Imetayarishwa na Kennes Bwire, VOA, Washington DC
Watu wa Tigray wanaendelea kuathiriwa na ukiukaji mkubwa wa haki za binadamu, manyanyaso, ukatili na misaada ya haraka ya kibinadamu imezuiliwa kufika huko na majeshi ya Ethipia na Tigray  

Waziri wa mambo ya nje, Antony Blinken alisema serikali ya Marekani ina wasi wasi mkubwa kuhusu kuendelea kwa mzozo katika mkoa wa Tigray nchini Ethiopia pamoja na vitisho vingine kwa utaifa, umoja wa kitaifa na uadilifu wa Ethiopia. 
 Watu wa Tigray wanaendelea kuathiriwa na ukiukaji mkubwa wa haki za binadamu, manyanyaso, ukatili na misaada ya haraka ya kibinadamu imezuiliwa kufika huko na majeshi ya Ethipia na Tigray pamoja na makundi mengine yenye silaha, taarifa ya wizara ya mambo ya nje ya Marekani ilisema. 
 Licha ya kujihusisha kidiplomasia pande zinazohusika na mzozo huko Tigray hazijachukua hatua zinazohitajika kumaliza chuki au kutafuta suluhisho la amani kwa mzozo huo wa kisiasa. Waziri Blinken alisema Marekani inalaani vikali sana mauaji, kuondolewa kwa nguvu, manyanyaso ya kingono na manyanyaso mengine. Tumesikitishwa sana na uharibifu wa mali za raia ikiwemo vyanzo vya maji, hospitali na vifaa vya afya huko Tigray.
Spika wa Baraza la Seneti la Jordan, Faisal al-Fayez amesema Jumapili Usalama wa Jordan na Mfalme Abdullah wa pili ni “mstari mwekundu” mtu hauvuki, alipokuwa ana hutubia mkutano maalum wa bunge kuadhimisha miaka mia moja tangu kuanzishwa kwa utawala wa kifalme.  

Matamshi yake yametolewa siku moja tu baada ya maafisa kadhaa waandamizi kukamatwa pamoja na kaka wa kambo wa Mfalme Abdulla wa pili, ambaye amewekwa kizuizini nyumbani.  
 Picha za video zilizochapishwa kwenye mitandao zinaonyesha kuwepo na ulinzi mkali wa polisi katika mtaa wa Daouq karibu na kasri ya Mfalme pamoja na maeneo yanayouzungukla mji mkuu wa Amman, wakati mwanamfalme mrithi Hamzah bin Hussein amefungiwa nyumbani kwake. 
 Hamzah bin al-Hussein amesema katika picha ya video iliyorikodiwa Jumamosi kuwa yuko kizuizini nyumbani na ametakiwa kutowasiliana na mtu yoyote. 
 Ametoa tamko hilo lililorikodiwa baada ya jeshi la nchi hiyo kumtaka asitishe harakat zote zilizotumika kuyumbisha “utulivu na usalama” wa nchi hiyo. 
 Hamzah ameeleza katika video hiyo, iliyowasilishwa na mawakili wake kwa idhaa ya Uingereza, ya BBC kuwa alikuwa hahusiani na njama zozote za kigeni na kulaani kile anachosema ni utawala wa ulaji rushwa nchini humo. 
 “Ni hatua ya kusikitisha na kuhuzunisha,” ameongeza kusema. 
 Katika taarifa, iliyochapishwa katika shirika la habari la serikali, jeshi linamesema linafanya uchunguzi wa kina kuhusu usalama ambapo waziri wa zamani, mwanafamilia wa familia ya kifalme na wengine waliokuwa hawajatajwa wamewekwa kizuizini. 
 Gazeti la Washington Post limesema maafisa wa serikali nchini Jordan wanamshikilia Hamzah na wamewakamata takriban watu wengine 20 kufuatia kile maafisa walichokiita “tishio kwa utulivu wa nchi hiyo.” 
 Afisa wa zamani wa Marekani ambaye anafahamu matukio hayo nchini Jordan amesema tishio hilo halikuhusisha mapinduzi. Lakini, amesema, wale wote waliohusika walikuwa wanapanga kushinikiza kuwepo maandamano ambayo yangeonekana ni “maandamano ya wananchi yanayou mkono na wengi mitaani” yakiungwa mkono na makabila. 
 Mwana wa mfalme Hamzah haonekani kuwa ni tishio kubwa kwa utawala wa kifalme wa Jordan, na tayari kwa miaka mingi ametengwa. 
 Lakini wakuu wa serikali wameanza hiyo na wasiwasi na juhudi zake za kujenga mahusiano na viongozi wenye hasira katika makabila yalio na nguvu. 
 Makabila hayo yanashikilia nafasi muhimu katika vikosi vya usalama na jeshi na wasaidizi wakuu wa utawala wa kifalme wa Hashemite. 
 Shirika la habari la serikali limewataja wawili kati ya waliowekwa kizuizini : Bassem Awadallah, aliyesoma Marekani na aliyeaminiwa kwa muda mrefu na mfalme na baadae kupewa nafasi ya waziri wa fedha na ni mshauri wa mwana wa mfalme wa Saudi Arabia Mohammed bin Salman; na Sharif Hassan bin Zaid, mjumbe wa familia ya kifalme. Lakini hapakuwa na maelezo zaidi. 
 Kasri ya mfalme wa Saudi Arabia imeeleza “kumuunga mkono kikamilifu” Mfalme Abdallah na maamuzi yake yote ya kuimarisha usalama na utulivu. Misri, Lebanon na Bahrain zimemuunga mkono mfalme wa Jordan. 
 “Tunafuatilia kwa karibu kufuatia ripoti hizi na tunawasiliana na maafisa wa Jordan,” msemaji wa Wizara ya Mambo ya Nje ya Marekani Ned Price amesema katika ujumbe wa barua pepe Jumamosi. 
 “Mfalme Abdullah ni mshirika mkuu wa Marekani, na tunamuunga mkono kikamilifu.”
Uchaguzi wa duru ya pili wa viti viwili vya seneti huko katika jimbo la Georgia unafanyika Jumanne na utaamua ikiwa Warepublican au Wademokrat watachukua udhibiti kwenye baraza la Seneti la Marekani na kubadili kwa kasi utekelezaji wa sera katika nusu ya kwanza ya muhula wa miaka minne wa Rais mteule Joe Biden katika Ikulu ya Marekani. 
 Huku uchaguzi ukiwa na umuhimu mkubwa wote Biden na Rais anayemaliza muda wake Donald Trump wamefanya mikutano ya kampeni ya dakika za mwisho katika jimbo hilo Jumatatu, hata wakati Trump akiendelea na malalamiko yake dhidi ya maafisa wa uchaguzi wa Georgia kwa kukataa kubadili matokeo ya uchaguzi ambayo alishindwa kwa kura chache na Joe Biden katika jimbo hilo katika uchaguzi wa Novemba 3. 
 Rais anayeingia madarakani amefanya kampeni huko Atlanta, jiji kubwa zaidi la Georgia, kwa Wademokrat wawili, Jon Ossoff, mtayarishaji wa filam , na Mchungaji Raphael Warnock, mchungaji wa kanisa la Baptist. Wakati huo huo, rais Trump amefanya kampeni katika eneo kubwa la Warepublican huko Dalton kaskazini mwa jimbo hilo ajili ya Seneta David Perdue, ambaye wakati fulani alikuwa mfanyabiashara mkubwa anayekabiliana na Ossoff, na kwa Seneta Kelly Loeffler, mmoja wa seneta tajiri zaidi Marekani ambaye anakabiliana na mchungaji Warnock. 
 Imaetayarishwa na Sunday Shomari, VOA ,Washington DC
Aliyekuwa mgombea wa urais na waziri wa habari na mawasiliano nchini Uganda Aggrey Awori, ameteuliwa kuwania nafasi ya kuwakilisha wazee katika bunge la taifa. 

Aggrey mwenye umri wa miaka 80, ambaye ni kaka ya aliyekuwa makamu wa rais nchini Kenya Moody Awori, atawakilisha wazee, kutoka Kijiji cha Madibira B, manispaa ya Busia. 
 Nafasi ya kuwakilisha wazee imeundwa hivi karibuni na bunge la Uganda, ili kuwa na watetezi wa maslahi ya watu hao katika sheria za nchi hiyo 
 Aggrey Awori, alikuwa mbunge wa Samia Bugwe kaskazini. Aligombea urais mwaka 2001 na kumaliza katika nafasi ya tatu nyuma ya Yoweri Museveni na Dkt Kiiza Besigye. 
 Awori amesema kwamba lengo lake bungeni litakuwa kupigania maslahi ya wazee hasa kuongezewa pesa wanazopokea kila mwezi kutoka serikalini, kutoka shilingi 25,000 hadi 100,000. 
 Anataka pia wazee wapatiwe matibabu bila malipo na haki yao ya kumiliki mali hasa ardhi kuheshimiwa. 
 Baadaaye alijiunga na chama cha National resistance movement NRM kutoka chama cha Uganda Peoples Congress – UPC. 
 Aligombea kiti cha bunge mwaka 2011 kwa mara nyingine lakini akapoteza kwa mgombea wa chama cha upinzani FDC.
Shirika la Chakula Duniani (WFP) limeelza kuridhika kwake kupata tuzo mashuhuri ya amani ya Nobel na kusema ni ushindi unaozingatia umuhimu wa kumaliza ghasia, mapigano na njaa duniani.  

Kamati ya tuzo ya Nobel mjini Oslo Norway hii leo imeipatia WFP tuzo ya amani ya Nobel leo ya mwaka huu, kutokana na juhudi zake za kukabiliana na njaa pamoja na ukosefu wa chakula duniani.  
 Akitangaza ushindi huo mwenyekiti wa kamati ya Nobel Berit Reiss Anderson ushindi huo, amesema kuwa janga la virusi vya corona limeongeza hali ya njaa kwa mamilioni ya watu kote ulimwenguni na kuomba serikali kuhakikisha kuwa WFP pamoja na mashirika mengine ya kutoa misaada yanapata ufadhili unaohitajika ili kukabiliana na tatizo hilo. 
 "Haja ya Ushirikiano wa kimataifa imekuwa kubwa zaidi sasa kuliko wakati mwingine wowote ule. Kamati ya Nobel ya Norway imeamua kuipatia WFP tuzo ya mwaka 2020 kutokana na juhudi zake za kupambana na njaa duniani kwa juhudi zake za kuleta amani kwenye maeneo ya ghasia kwa kuhakikisha kuwa tatizo la njaa halitumiki kama silaha ya vita na mapigano," amesema Anderson. 
 Mwaka 2020 kulikuwa na orodha ya wagombea 211 na mashirika 107 yalioteuliwa kupata tuzo za Nobel kabla ya tarehe ya mwisho iliowekwa ya Februari 1. 
 Hata hivyo kamati ya Nobel ina utamaduni wa kuweka siri mshindi wa tuzo hiyo inayoheshimiwa sana ulimwenguni. Tuzo yenyewe huandamana na takriban dola milioni 1.1 za Kimarekani pamoja na medali ya dhahabu ambazo hukabidhiwa mshindi mjini Oslo kila Decemba tarehe 10 ikiwa siku ambayo mwanzilishi wa tuzo hizo Alfred Nobel alipofariki.  
 Kupitia ujumbe wa Twitter, WFP limesema kuwa ushindi huo ni ujumbe muhimu unaokumbusha ulimwengu kuwa kupambana na njaa ni njia moja ya kuhakikisha kuna amani. Kupitia msemaji wake Tomson Phiri, shirika hilo linasema kuwa ni heshima kubwa kwao kupata tuzo hiyo. 
 "Tunajivunia sana ushindi huu. Kuwepo kwenye orodha ya walioteuliwa kupokea tuzo hiyo tayari ilikuwa ni heshima kubwa. Nimelitumikia shirika hili kwa miaka 9 sasa na nimeshuhudia namna watu wanavyojitolea kuleta mabadiliko ulimwenguni. Kabla ya mimi kuhamia makao makuu mjini Geneva, nikuwa Sudan kusini ambako nilishuhudia watu wakitembea kwa miguu ili kufikishia wenzao misaada. Ni heshima kubwa kwangu kuwa sehemu ya timu iliopata ushindi huu," amesema Phiri 
 WFP ambayo ni shirika moja wapo ya mashirika ya Umoja wa Mataifa lilibuniwa 1961, na mwaka uliopita lilisaidia zaidi ya watu milioni 97 kwa kutoa resheni bilioni 15 za chakula kwenye takriban mataifa 88 kote duniani. 
 Waatalamu wanasema kwamba licha ya juhudi kubwa za kuangamiza baa la njaa duniani kufikia 2030, hali ilioko inaashiria huenda hilo lisiwezekane kulingana na wanavyosema wataalam. 
 Wameongeza kusema kuwa kwa kawaida wanawake na watoto ndiyo huathiriwa zaidi na njaa. Mapigano mengi yanasemekana kusababishwa na njaa ingawa pia yanasababisha hali hiyo. 
 WFP imesema kwamba watu walioko kwenye mataifa yanayoshuhudia vita wana uwezekano mkubwa zaidi wa kukumbwa na njaa wakilinganishwa na wale walioko kwenye mataifa yenye amani.
Chanjo ya virusi vya Corona inayofanyiwa uchunguzi na wanasayansi wa chuo kikuu cha Oxford nchini Uingereza inaonyesha kwamba ina nguvu za kuongeza nguvu ya kinga mwilini, kulingana na majaribio ya utafiti wa hatua za awali. 

Matokeo yaliyochapishwa Jumatatu katika jarida la madawa la Uingereza, The Lancet, yalionyesha chanjo inayofanyiwa majaribio na kampuni ya madawa ya Astra-Zeneca na chuo kikuu cha OXFORD, ilitoa majibu mazuri kote kwenye seli zinazopambana na maradhi Pamoja na seli muhimu kwenye mfumo wa kinga zijulikanazo kama T-cells. 
 Majaribio hayo ni sehemu ya hatua ya pili ya uchunguzi wa chou cha Oxford, ambao haukuangalia iwapo chanjo inazuia dhidi ya maambukizi ya virusi vya Corona, swali ambalo litajibiwa kwenye hatua ya tatu ya majaribio ambayo tayari imeshaanza. 
 Tunahitaji utafiti zaidi ili kubaini iwapo chanjo hii inatoa kinga kamili kwa mtu aliyeambukizwa virusi vya Corona, na iwapo inatoa kinga, ni kwa muda gani, alisema Andrew Pollard, ambaye alitayarisha roipoti kuhusu utafiti wa chuo cha Oxford. 
 -Imetayarishwa na Mkamiti Kibayasi, VOA, Washington DC
Mawaziri watatu nchini Gambia wamethibitishwa kuambukizwa virusi vya Corona. 

Habari kutoka ofisi ya rais Adama Barrow imethibitisha habari hizo, dhihirisho la kwamba virusi hivyo vinaendelea kusambaa kwa kasi nchini humo, makamu wa rais akiwa amewekwa karantini baada ya kugunduliwa kuambukizwa wiki iliyopita. 
 Rais Adama Barrow yupo karantini ya wiki mbili baada ya makamu wake Isatou Touray kugunduliwa kuambukizwa virusi vya Corona. 
 Mawaziri ambao wameripotiwa kuambukizwa ni waziri wa fedha Mambureh Njie, waziri wa nshati Fafa Sanyang na waziri wa kilimo Amie Fabureh. 
 Hakuna taarifa zaidi imetolewa kuhusu hali ya afya ya mawaziri hao. 
 Gambia, nchi ndogo sana Afrika, imeripoti kuna watu 498 waloambukizwa na virusi vya Corona hadi tunapo tayarisha ripoti hii. 
 Vifo 19 vimeripotiwa katika nchi hiyo ya Afrika magharibi. 
 Imetayarishwa na mwandishi wetu Kennes Bwire, Washington DC.
Ndege za Israeli zimefanya mashambulizi ya anga huko Gaza mapema Jumamosi na wanamgamnbo wa Hamas wamejibu kwa kufyatua roketi ndani ya Israel. 

Wakati huo huo vyanzo vya habari vinaripoti kuwa ghasia kati ya pande hizo mbili zimekuwa zikiendelea kwa usiku ya tano mfululizo. 
 Shambulizi moja la anga liliua takriban Wapalestina 10 wakiwemo watoto. 
 Shambulizi jingine limeua watu wawili, maafisa wa afya wa Palestina wamesema. 
 Mivutano imezidi kuongezeka zaidi hivi leo huku Wapalestina wakiadhimisha siku ya Nakba au siku ya janga, ikiwa ni kumbukumbu ya uharibifu kwenye makazi ya Wapalestina uliofanywa mwaka 1948 kwa kuundwa kwa taifa la Israeli.  
 Siku ya Ijumaa ghasia zilikuwa kati ya Waisrael na Wapalestina, huku mapigano yakizuka huko Ukingo wa Magharibi pamoja na mashambulizi ya anga huko Gaza.
Rais wa Tanzania, Samia Suluhu Hassan ameiagiza Taasisi ya Kuzuia na Kupambana na Rushwa (Takukuru) kuharakisha kesi, kuondoa kesi zisizo na msingi na za kubambikizwa ili kuondokana na idadi kubwa ya kesi ambazo Serikali inashindwa. 

Rais Samia ameyasema hayo Jumapili, baada ya kupokea ripoti ya Mdhibiti na Mkaguzi Mkuu wa Hesabu za Serikali (CAG) na Takukuru Ikulu ya Chamwino, Dodoma. 
 Rais amesema amefurahishwa na tathmini ya utendaji kazi wa taasisi hiyo kwa kiwango cha asilimia 89.8 ya malengo yaliyopangwa na hivyo kuitaka taasisi hiyo ijipime zaidi na kuongeza juhudi hasa katika kuharakisha kesi kusikilizwa. 
 “Ningeomba ziharakishwe, ukiangalia idadi ya kesi mlizo nazo na zile ambazo mmeshazifanyia kazi zipo mahakamani karibu ni nusu kwa nusu. Naomba kuliko kujirundikia kesi nawaomba zile ambazo hazina misingi na haziwapi uhalali wa kuzipeleka mahakamani basi mzifute ili muondoe huo mzigo,” amesema. 
 Rais Samia ameitaka Takukuru kuendelea kusimamia kesi zenye uhalali kwa kuzifanyia kazi kwa kasi na kuzifikisha kunakotakiwa, huku ikipunguza idadi ya kesi ambazo wanashindwa mahakamani. 
 “Hapa kuna kesi tunazo shindwa na hizi hazikuwa na misingi mizuri au zilikuwa za kubambikizwa yote haya yapo! Kwa hiyo nakuomba Mkurugenzi zile ambazo huna misingi mizito ya kuweza kushinda zifute kabla hujazipeleka huko kila siku kusema kuna kesi tumeshindwa hazina tija kwa Serikali.
Makamu wa Rais mteule wa Marekani, Kamala Harris ataapishwa na Jaji wa Mahakama ya Juu Sonia Sotomayor Jumatano. 

Tukio hilo linaweka historia ya mwanamke mweusi wa kwanza, kutoka Asia Kusini kuapishwa kuchukua nafasi ya makamu rais na jaji wa kwanza mwenye asili ya Amerika Kusini.  
 Harris amemchagua Sotomayor kumuapisha, kulingana na mtu anaefahamu namna uamuzi huo ulivyochukuliwa. Pia atatumia Bibilia mbili wakati wa kuapishwa, moja ilikuwa ni ya Thurgood Marshall, Jaji wa kwanza mweusi wa Mahakama ya Juu. 
   
 Kituo cha Televisheni cha ABC ni cha kwanza kutangaza taarifa hiyo kuhusiana na mipango ya kuapishwa Harris. 
 Harris ameeleza kuvutiwa kwake na wote wawili Sotomayor na Marshall. Yeye na Sotomayor wanauzoefu sawa wa kufanya kazi kama waendesha mashtaka, na kuna wakati alimtaja Marshall – kama alivyo Harris, mhitimu wa Chuo Kikuu cha Howard – kuwa moja wa “mashujaa wake wakubwa.” 
 Makamu wa rais mteule amesema katika video iliyowekwa katika mtandao wa Twitter kuwa alikuwa anamuona Marshall kama “moja ya sababu kuu iliomfanya awe mwanasheria,” akimtaja kuwa ni “mpiganaji” katika chumba cha mahakama. 
 Na hii itakuwa ni mara ya pili kwa Sotomayor kushiriki katika zoezi la kuapisha. Alimuapisha Rais mteule Joe Biden kuwa makamu wa rais mwaka 2013.
Hii ni ziara ya kwanza kufanywa na mahakama hiyo tangu Omar al-Bashir alipoondolewa madarakani mwaka jana baada ya kufanyika maandamano makubwa yaliyokuwa yakipinga utawala wake 

Ujumbe wa mahakama ya kimataifa ya uhalifu-ICC unapanga kuitembelea Sudan kujadili kesi dhidi ya Rais aliyeondolewa madarakani Omar al-Bashir, na maafisa wengine wa zamani, serikali imesema Jumamosi.  
 Ujumbe huo unaongozwa na mwendesha mashtaka Fatou Bensouda, utajadili ushirikiano na Sudan juu ya watu wanaotafutwa bila kuwataja majina kulingana na taarifa hiyo. Ni ziara ya kwanza kufanywa na mahakama hiyo tangu Bashir alipoondolewa madarakani. 
 Bashir ambaye amewekwa jela huko Khartoum tangu alipoondolewa madarakani baada ya kufanyika maandamano makubwa mwaka jana anatafutwa na ICC kwa shutuma za uhalifu wa kivita, mauaji ya halaiki na uhalifu dhidi ya binadamu katika eneo lenye shida la mkoa wa Darfur nchini Sudan. 
 Mahakama hiyo yenye makao yake The Hague ilitoa hati ya kukamatwa kwa Bashir mwaka 2009 na 2010 ikimtuhumu kwa kusimamia mauaji katika kampeni yake ya kukomesha uasi katika mkoa wa Darfur.
Idadi ya kesi zilizothibitishwa za virusi vya corona kote duniani Jumapili zimeongezeka na kufikia milioni 4.   

Idadi ya kesi zilizothibitishwa za virusi vya corona kote duniani zimeongezeka na kufikia milioni 4.  
 Wakati huo huo baadhi ya nchi ambazo zimepigwa vibaya na janga hili zikijitayarisha kwa awamu nyingine ya hatua kali licha ya khofu kutanda kuhusu wimbi la pili la maambukizi.  
 Idadi ya kesi zilizothibitishwa za virusi vya corona kote duniani zimeongezeka na kufikia zaidi ya milioni nne huku baadhi ya nchi ambazo zimepigwa vibaya na janga hili zikijitayarisha kwa awamu nyingine ya hatua kali licha ya khofu kutanda kuhusu wimbi la pili la maambukizi.  
 Wakati janga hilo likisababisha athari kubwa za kiuchumi kuwahi kuonekana tangu kipindi kibaya cha kudorora kwa uchumi katika miaka ya 1930 na kusababisha mamilioni ya watu kukosa ajira, serikali zinajaribu kudhibiti kusambaa kwa COVID-19 huku zikijitahidi kujaribu kuondoa marufuku ya muda mrefu ya kutotoka nje na kuleta ahueni kwa uchumi wa mataifa yao.  
 Idadi ya vifo duniani ikiwa zaidi ya 279,000 na waliopona wakikaribia milioni 1.4, nchi pia zina hamu kubwa ya kuepuka wimbi la pili la maambukizi ambalo huenda likawa na athari kubwa kwa mifumo ya afya katika nchi zao.  
  Remdesivir  
 Wizara ya Afya na Huduma za Binadamu nchini Marekani imesema Jumamosi kuwa itaruhusu idara za afya za majimbo kugawa dawa ya Remdesivir iliyotengenezwa na kampuni ya Gilead Sciences ili kupambana na COVID-19, na Marekani itapokea kiasi cha asilimia 40 ya mchango kutoka kwa kampuni hiyo. 
 Gilead imeelezea nia yake ya dhati ya kutengeneza takriban dawa 607,000 katika kipindi cha wiki sita zijazo hapa nchini Marekani na kusema idara za afya katika majimbo ya Marekani zitaigawa dawa hiyo kwa mahospitali husika kwenye majimbo yao, taarifa ya wizara ya afya imesema.  
 Ijumaa Idara ya Marekani na Chakula na Madawa, FDA, imeotoa idhini ya dharura kwa dawa hiyo kupewa wagonjwa walioathiriwa vibaya na COVID-19, na hivyo kufungua njia kwa matumizi makubwa katika hospitali kote nchini. Takwimu zimeonyesha kuwa dawa hiyo imesaidia kupunguza muda wa kukaa hospitali kwa wagonjwa waliopata maambukizi.  
 Malaysia  
 Malaysia inajitahidi kuwapima mamilioni ya wahamiaji kubaini kama wana virusi vya corona ili kuepuka kurejewa kwa mlipuko ambao umeipiga nchi jirani ya Singapore, ambako wafanyakazi wa kigeni walisongamana katika mabweni na wengi wao walithibitishwa kuwa na COVID-19. 
 Wiki kadhaa baada ya janga kutangazwa, Singapore ilipongezwa kwa juhudi zake za kufuatilia maambukizi ya virusi kwa kuchukua hatua za mapema, na kuwaeleza raia kuhusu hatari za ugonjwa na kutumia njia ya ufuatiliaji wa karibu.  
 Katikati ya mwezi Aprili, milipuko katika mabweni ambayo hayakuwa na ufuatiliaji mkubwa ambako kulikuwa na maelfu ya wafanyakazi wahamiaji yalikumbwa na idadi kubwa ya kesi za virusi vya corona. 
 Taifa hilo dogo hivi sasa lina kesi nyingi za virusi vya corona katika eneo la Asia Kusini Mashariki, zaidi ya kesi 21,000. Malaysia ina kesi 6,535 ambazo zimethibitishwa na chini ya watu 1,000 ni miongoni mwa wahamiaji. 
 Kama ilivyo Singapore nchi hiyo inategemea kwa kiasi kikubwa ajira nafuu kutoka katika nchi za karibu ili kukidhi mahitaji ya wafanyakazi wa viwandani. Wengi wao wako katika mashamba ya mpira na mitende. Serikali inasema ina kiasi cha wahamiaji milioni mbili na nusu wanaoishi nchini humo kihalali, ingawaje kuna wengi ambao wako nchini kinyume cha sheria.  
 Zambia   
 Zambia imeomba mkopo kutoka shirika la Kimataifa la Fedha duniani, IMF, kwa ajili ya mapambano ya COVID-19, wakati taifa hilo likianza kuorodhesha washauri wa kifedha ambao watasaidia katika kushughulikia kupunguza mzigo wa madeni, wizara ya fedha ya nchi hiyo imesema hivi leo Jumapili. 
 Zambia tayari imegubikwa na ongezeko la deni la umma kabla ya mlipuko wa virusi vipya vya corona na kulazimisha kufungwa kwa shughuli mbali mbali kote ulimwenguni, na hivyo kuwa pigo kubwa kwa mahitaji ya mali ghafi. 
 Zambia ni mzalishaji wa pili kwa ukubwa wa madini ya shaba barani Afrika. Majadiliano ya IMF kuhusu mkopo wa haraka yanaendelea, taarifa ya wizara ya fedha imesema.  
 Imetayarishwa na mwandisi wetu Khadija Riyami, Washington, DC.
Msemaji wa jeshi la Nigeria Ijumaa amesema jeshi la nchi hiyo limeanzisha uchunguzi kuhusu madai ya kuuawa au kujeruhiwa vibaya kwa kiongozi wa kundi la Boko Haram, kufuatia mapigano kati ya kundi lake na wanamgambo wa Kiislamu. 

Abubakar Shekau alianzisha uasi wenye itikadi kali ya Kiislamu mwaka 2009, na mashambulizi ya kundi lake la Boko Haram yaliuwa zaidi ya watu 30,000 na kulazimisha wengine millioni 2 kuhama makazi yako, pia kusababisha moja ya mizozo mibaya ya kibinadamu nchini Nigeria. 
 Ripoti nyingi zilizochapishwa Alhamisi kwenye vyombo vya habari vya Nigeria vikinukuu vyanzo vya ujasusi, zilisema Shekau alijeruhiwa au kuuwawa baada ya wapiganaji wake kupambana na wapiganaji wa kundi hasimu la Islamic State ambalo lilijitenga na Boko Haram tangu mwaka 2016. 
 Msemaji wa jeshi Mohammed Yerima amesema jeshi linafanya uchunguzi kuhusu madai hayo. 
 “Ni uzushi. Tunaufanyia uchunguzi. Tutatoa taarifa rasmi iwapo tutathibitisha madai hayo”, amesema msemaji huyo wa jeshi la Nigeria.
Wapiga kura, wanasiasa wa upinzani na wachambuzi wa maswala ya usalama nchini Uganda, wana wasiwasi mkubwa kufuatia hatua ya rais Yoweri Museveni kuteua wanajeshi kusimamia usalama wakati wa kipindi hiki cha uchaguzi. 
 Museveni, ambaye amewataja polisi kuwa wazembe na watu ambao wameshindwa na kazi, ameweka jiji la Kampala chini ya makamanda wa jeshi ambao wamekuwa Somalia na Sudan kusini wakipambana na waasi na makundi ya wapiganaji. 
 Hatua ya rais Yoweri Museveni kuteua makamanda wa jeshi kufanya kazi ya polisi kabla, wakati na baada ya uchaguzi, imejiri mwezi mmoja baada ya kutokea maandamano yaliyopelekea vifo vya watu 57 baada ya kukamatwa kwa mgombea wa urais Robert Kyagulanyi, maarufu Bobi Wine. 
 Akitishia kila mara kwamba wale wanaotaka kutatiza usalama wa nchi, kuwatishia wafuasi wa chama chake cha National resistance movement NRM, au kuandamana watakabiliwa kwa nguvu zote, Museveni amesema kwamba jeshi la polisi limeshindwa na kazi akiongezea kwamba polisi wamejaa vidudu. 
 Mwanajeshi ateuliwa kuwa naibu wa mkuu wa polisi 
 Baada ya kumfuta naibu wa polisi Maj Gen Sabiiti Muzeyi, Museveni ameteua makamanda kadhaa wa jeshi wanaojulikana kwa kutumia nguvu, kusimamia usalama wa Kampala, Pamoja na wilaya zilizo karibu. Museveni hajawahi kushinda kura katika eneo la Kampala na sehemu zilizo karibu tangu aingine madarakani. 
 Naibu wa msemaji wa polisi Maj Gen Paul Lokech ametetea uteuzi huo. 
 “usalama unahitaji ushirikiano. Tusidhani kwamba ni jukumu la polisi pekee kushughulikia usalama. Tunahitaji ushirikiano na polisi. Hawa wanajeshi hawawezi hata kuua nzi.” Amesema MajGen Lokech amesema. 
 Miongoni mwa wanajeshi walioteuliwa ni Maj Gen. Paul Lokech ambaye kabla uteuzi huo, alikuwa akipambana na waasi nchini Sudan kusini, Maj Gen Kayanja Muhanga ambaye sasa anaongoza shughuli zote za uslama jijini Kampala. Kayanja alikuwa kamanda wa jeshi la Amisom nchini Somalia akipambana na kundi la Al-shabaab. Wengine ni Maj Gen Sam Kawagga, Maj Gen Leopold Kyanda, Maj Gen Abel Kandiho na Brig Gen CS Ddamulira. Makamanda wote wanapokea masharti kutoka kwa rais Yoweri Museveni. 
 Wanasiasa wa upinzani wanadai uteuzi huo ni wa kuwatisha wapiga kura 
 Wanasiasa wa upinzani na wachambuzi wa usalama, wanasema uteuzi huu ni ishara ya kuwatisha wapiga kura na kuzima maandamano yanayoweza kujitokeza baada ya uchaguzi mkuu kulalamikia matokeo. 
 Asuman Basalirwa ni wakili nchini Uganda. 
 “Tayari kuna watu wana uoga mwingi sana wa kwenda kupiga kura. Kila mahali unapita, unaona wanajeshi. Wanahisi kwamba hawa wanajeshi wanaweza kuwapiga risasi na kuwaua. Wanajeshi wetu ni wakali sana, tunaona mambo yakiwa mabaya sana.” 
 Kulingana na Basalirwa, idadi kubwa ya wanajeshi wanaoshika doria, ni ujumbe kwa wapiga kura. 
 “Kwamba yeye ni amri mkuu wa jeshi. Yeye hawezi kuondoka madarakani hata msipompigia kura kwa sababu wanajeshi watamlinda na kumuweka madarakani.” 
 Wagombea wa urais wakamatwa 
 Wakati huo huo, wanasiasa wa upinzani wanaendelea kukamatwa, kwa kile polisi wanasema kwamba ni kukiuka maagizo ya tume ya uchaguzi, kuzuia kusambaa kwa virusi vya Corona. 
 Mgombea wa urais kupitia chama cha FDC Patrick Amuriat, amekamatwa hii leo (Jumanne Januari 5 2021) akijaribu kuingia wilayani Kasese kufanya kampeni. 
 Tume ya uchaguzi ilipiga marufuku shughuli za kampeni katika wilaya 12 ikisema kwamba maambukizi yameenea katika wilaya hizo. Lakini wachambuzi wa siasa Uganda wanasema wilaya ambazo kampeni zimepigwa marufuku ni ngome ya wanasiasa wa upinzani hasa Robert Kyagulanyi. 
 Uchaguzi wa Uganda utafanyika wiki ijayo Alhamisi Januari 14 2021. 
 Imetayarishwa na Kennes Bwire, VOA, Washington DC
Zikiwa zimesalia siku chache kabla ya kufanyika uchaguzi mkuu katika jamhuri ya Afrika ya kati, Umoja wa mataifa umesema kwamba kuna ripoti za kuongezeka kwa mashambulizi dhidi ya maafisa wa usalama, wagombea wa viti mbalimbali katika uchaguzi huo na dhidi ya maafisa wanaosimamia uchaguzi. 
 Makundi yenye silaha yamekabiliana na maafisa wa usalama katika sehemu mbalimbali za nchi hiyo, ikiwemo katika sehemu zilizo karribu na mji mkuu wa Bangii. 
 Msemaji katika ofisi ya haki za kibinadamu ya umoja wa mataifa Liz Throssell, amesema kwamba wana wasiwasi mkubwa kutokana na ripoti za kuongezeka machafuko kutokana na hasira za kisiasa na uenezaji wa habari za chuki nchini humo. 
 Amesema kwamba maafisa wa usalama na makundi yenye silaha, Pamoja na maafisa wa kulinda usalama kutoka nje ya nchi hiyo wanatakiwa kuheshimu sheria ya kimataifa na haki za kibinadamu. 
 Katibu mkuu wa umoja wa mataifa Antonio Guterres, ametoa wito kwa pande zote husika katika mzozo huo Jamhuri ya Afrika ya kati kumaliza ghasia. 
 Uchaguzi wa urais umevutia wagombea 17 katika uchaguzi huo wa Jumapili Desemba 27. 
 Rais wa sasa Faustin-Archange Touadera anagombea mhula wa pili madarakani na anatarajiwa kushinda uchaguzi huo. 
 Aliyekuwa rais Francois Bozize ambaye alionekana kuwa mpinzani mkuu wa Bozize, alizuiliwa na mahakama ya katiba kugombea nafasi hiyo.
Aina mpya ya virusi vya Corona vinavyosambaa kwa kasi sana kuliko aina ya kwanza, imegunduliwa katika nchini za Botswana, Zambia, Gambia na Kenya. 
 Mkurugenzi wa shirika la afya duniani katika bara la Afrika Matshidiso Moeti, amesema kwamba virusi hivyo vinasambaa kwa kasi kutokana na safari nyingi za watu kote Afrika. 
 Katika kikao na waandishi wa habari, Matshidiso amesema kwamba mpango wa COVAX, wa shirika la afya duniani unaolenga kutoa chanjo kwa nchi maskini, unapanga kutoa dozi milioni 600 dhidi ya virusi vya Corona kote Afrika ifikapo mwaka 2021. 
 Amesema kwamba watu milioni 3.3 wameambukizwa virusi vya Corona kote Afrika kufikia sasa. 
 Afrika kusini ndio nchi ya Afrika ambayo imeathirika zaidi kutokana na janga la Corona Afrika.
Rais wa Ivory Coast Alassane Ouattara ameshinda mhula wa tatu madarakani kwa asilimia 94.27 ya kura. 

Upinzani ulisusia uchaguzi huo ukisema uliandaliwa bila kuzingatia sheria. 
 Wanasiasa wakuu wa upinzani wanakabiliwa na kesi mahakamani baada ya kususia uchaguzi wa Oktoba 31 na kuunda serikali yao. 
 Ouattara amesema kwamba yupo tayari kwa mazungumzo na wanasiasa wa upinzani ili kutuliza joto la siasa katika nchi hiyo ambayo inazalisha kiwango kikubwa cha kakau duniani. 
 “Ningependa kusisitiza kwmaba nipo tayari kwa mazungumzo ya wazi na kweli yanayozingatia sheria.” Amesema Outtara katika hotuba kwa taifa. 
 Amemwalika aliyekuwa rais Hneri Bedie kwa mkutano katika siku za hivi karibuni. 
 Bedie alijiunga na wanasiasaa wa upinzani katika kususia uchaguzi huo, Pamoja na kuunda serikali mbadala. 
 Makundi ya upinzani yamesema kwamba Ouattara alikiuka katiba kwa kuwania mhula wa pili madarakani. 
 Ouattara amesisitiza kwamba katiba mpya ya mwaka 2016 inamruhusu kuanza awamu mpya ya utawala bila kuzingatia mihula miwili aliyotawala. 
 Ghasia zimetokeoa Ivory Coast kuelekea uchaguzi huo na hata siku ya uchaguzi. 
 Watu 35 wameuawa katika machafuko hayo ya ghasia. 
 Imetayarishwa na Kennes Bwire, VOA, Washington DC
Mahakama ya rufaa nchini Burundi imetupilia mbali ombi la wanahabari wa nne wa gazeti la mtandaoni la Iwacu, kupinga adhabu iliotolewa na mahakama ya chini. 

Katika taarifa kwa vyombo vya Habari, Iwacu imesema, “tunayo masikitiko kuwatangazia Warundi na jumuiya ya kimataifa kwamba mahakama ya rufaa imetupilia mbali rufaa yetu. Wanahabari wetu watasalia gerezani.” 
 Wanahabari wetu hawana hatia juu ya mashtaka yaliowakabili, tutaendelea kuomba haki itendeke na tutawasilisha kesi kwenye mahakama ya juu, limeongeza gazeti la Iwacu. 
 Wanahabari hao walikamatwa mwezi Oktoba mwaka 2019, wakielekzea kufanya uchunguzi kuhusu Habari ya shambulizi la kundi la waasi, katika mkoa wa magharibi mwa Burundi, Bubanza. 
 Baadae waendesha mashtaka waliwashutumu wanahabari hao kushirikiana na kundi la wahalifu, jambo ambalo waliendelea kukana. 
 Januari mwaka 2020, Mahakama ya mkoa wa Bubanza iliwahukumu kifungo cha miaka miwili na nusu na kila mmoja kulipa faini ya million 1 pesa za Burundi. 
 Shirika la haki za binadamu Amnesty International limeeleza masikitiko yake juu ya hatua hiyo ya mahakama ya rufaa, likisema haki haikutendeka kamwe.  
 Amnesty International inapendekeza wanahabari hao waachiwe huru bila masharti yoyote. 
 Imetayarishwa na Mwandishi wetu, Patrick Nduwimana, Washington, DC.
Watu walio katika uhusiano wa mapenzi ya jinsia moja wanastahili kupata haki ya kuwa na  familia. Hakuna anayestahili kutengwa au kufanywa kujihisi kutengwa kwa sababu ya hilo, asema Baba Mtakatifu. 

Kiongozi wa kanisa Papa Francis amesema kwamba watu walio katika uhusiano wa mapenzi ya jinsia moja wanastahili kulindwa na sheria za mahusiano.  
 Matamshi ya Papa Francis yamenukuliwa kutoka kwa video mpya ambayo imetolewa Jumatano.  
 Amesema kwamba “watu walio katika uhusiano wa mapenzi ya jinsia moja wanastahili kupata haki ya kuwa na familia. Hakuna anayestahili kutengwa au kufanywa kujihisi kutengwa kwa sababu ya hilo. Tunachostahili kufanya ni kuunda sheria ya kulinda uhusiano wao. Kwa njia hiyo, watalindwa kisheria. Nilisimama na hilo.”  
 Kwa kusema kwamba “alisimama na hilo,” Papa Francis aliashiria kufafanua msimamo wake wakati alipokuwa askofu mkuu wa Buenos Aires, ambapo alipinga mchakato wa kuunda sheria ya kuidhinisha ndoa kati ya watu wa jinsia moja lakini akaunga mkono uundwaji wa sheria kuwalinda watu walio katika uhusiano huo.  
 Mwelekezi wa filamu ambayo Papa Francis amenukuliwa akisema hayo, Evgeny Afineevsky amesema kwamba “nadhani anatufanya tuelewe kwamba sisi ndio tulio na msimamo mbaya dhidi ya watu wa jinsia moja walio katika uhusiano wa kimapenzi, na kwamba tunajiundia mambo mabaya wenyewe. Lakini wakati huo huo, anaturuhusu kuelewa kwamba hata tunapofanya makosa tunaweza kukiri makosa hayo na kubadilika.”  
 Filamu hiyo kwa jina "Francesco," imeonyeshwa katika tamasha la filamu mjini Rome, Jumatano.  
 Inamuweka papa Francis katikati ya mjadala nafasi kuhusu matatizo kadhaa yanayoisumbua sana dunia kwa sasa.  
 Inaangazia maswala kama pengo linaloendelea kupanuka kati ya masikni na tajiri, ubaguzi wa rangi, mabadiliko ya hali ya hewa, dhuluma za kingono, uhamiaji, ulanguzi wa watu na uhusiano kati ya wakiristo, waislamu na wayahudi.  
 Imetayarishwa na Kennes Bwire, VOA, Washington DC
Milio ya risasi ilisikika hapa na pale katika mji mkuu wa Somalia, Mogadishu, Jumapili, baada ya vikosi vyenye uhasama kupambana kufuatia kuvunjika kwa mazungumzo kuhusu uchaguzi. 
 Mashuhuda na wakazi wamesema mapigano yalitokea baina ya vikosi vya serekali ya rais Monamed Abdullahi Mohamed, anayefahamika kama Farmajo, na wanajeshi wa jeshi la Somalia, wanao egemea kwa viongozi wa upinzani. 
 Wakati wakazi walipokuwa wanafungua funga zao za mwezi mtukufu wa Ramadhan, muda wa jioni mapigano yalianza katika makutano ya barabara maarufu ya jiji la Mogadishu. 
 Shuhuda ambaye hakutaka kutajwa kwa sababu za kiusalama, amesema aliona wanajeshi wa serekali, na vikosi vinavyo hasimiana, wakifyatuliana risasi pamoja na maguruneti yaliyotumia roketi. 
 Hakukuwa na taarifa kuhusiana na vifo vilivyo tokea. 
 Viongozi wa serekali na upinzani wamekuwa wakipingana kutokana na uamuzi wa Aprili 12 uliofanywa na Bunge la chini la kuongeza muda wa serekali ya sasa kwa kipindi kingine cha miaka miwili baada ya mazungumzo ya uchaguzi kuvunjika.
Mashambulizi katika jimbo la kaskazini mwa Msumbiji la Cabo Delgado, yanaendelea kusababisha watu kukimbia makazi yao, huku serikali ikionekana kushindwa kukabiliana na mashambulizi hayo yanayofanywa na wapiganaji wenye misimamo mikali wa kundi la Kiislam.  

Askofu wa Pemba mji mkuu wa jimbo hilo, analaani jinsi jumuia ya kimataifa ilivyo kaa kimya kutokana na machafuko hayo.  
 Mashambulio hayo yalioanza tangu 2017 katika jimbo lenye utajiri mkubwa wa gesi kaskazini mwa Msumbiji yanaripotiwa kuongezeka mnamo mieizi michache iliyopita. Kijiji cha Macomia ni mojawapo ya vijiji vilivyoshambuliwa hivi karibuni.  
 Kufuatana na asasi isiyo ya kiserkali ya ACLED karibu watu elfu moja mia moja wameuliwa tangu wanamgambo wenye itikali kali kuanzisha kampeni yao ya mashambulizi. Na maelfu wamelazimika kukimbia makazi yao wengi wao wakikimbilia mjini Pemba.  
 Askofu wa Kanisa la Katoliki mjini Pemba Luis Fernando Lisboa amekupaza sauti kulaani hali ilivyo na kutahadharisha juu ya maafa yanayo sababishwa na vita hivyo.  
 Askofu Luiz Fernando : "Hatuwezi kuwachukulia watu kuwa ni takwimu tu. Ni binadamu na kila binadamu anakuwa na hadithi , kuna msongo wa akili kutokana na vita. Huenda inatokana na kupoteza makazi yao au kwa sababu wamewaona jamaa wa familia zao wakiuliwa au huenda jamaa zao hawajulikani walipo.  
 Wachambuzi nchini Msumbiji wanailaumu serikali ya Rais Filipe Nyusi kwa kutoshughulikia vilivyo tatizo hilo la kaskazini mwa nchi yake.  
 Mwezi Mei jeshi la Taifa liliripoti kuwauwa wapiganaji 50 katika mapigano mawili tofauti katika jimbo hilo la kaskazini ambako wapiganaji wamefanya mashambulizi 11 mwaka 2020 pekee.  
 Askofu Lisbo akizungumza na shirika la habai la Lusa, anasema tumezowea vita, huko Iraq na Syria na sasa kuna vita huko Msumbiji lakini bado hawajaona masnada unaohitajika kutoka nje.  
 Askofu anasema : "Watu wengi wamefadhaika, na hivyo hatuwezi kutegemea kuwapatia chakula pekee yake, ni jambo dogo tu. Chakula ni muhimu kweli, inakuwezesha kuendelea kuishi lakini baadhi ya watu wamefadhaika sana kutokana a madhila yanayowakumba. Kwa hivyo tunashuhudia matatizo ya kiakili na hivyo kunahitajika msaada wa kijamii. 
 Kundi la Ahlu Sunna wal-Jamaa linalodhaniwa kuwa na uhusiano na kundi la Islamic State limedai kuhusika na mashambulizi na katika siku za hivi karibuni machafuko yameongezeka huko Cabo Delgado na kuzusha matatizo makubwa kwa serikali na makampuni ya kigeni yaliyowekeza mabilioni ya dola katika mradi wa gesi inayopatikana katika bahari ya Hindi. Makampuni ya Exxon Mobil na Total hivi sasa ndio yanaendesha mradi wa kutengeneza kiwanda kikubwa kugeuza gesi kuwa maji maji kwa urahisi wa kusafirisha bidhaa hiyo nje.
Makamu rais wa zamani wa Marekani, Joe Biden, hatimaye Alhamisi alikubali rasmi uteuzi wa chama cha Democratik kuwa mgombea wa urais Marekani .  

Katika hotuba ambayo aliitumia kutoa mtazamo wake kwa nchi akitafuta uungwaji mkono katika juhudi zake za kutaka kumshinda Rais Donald trump katika uchaguzi mkuu wa Novemba tatu mwaka huu, Biden aidha aliukosoa utendakazi wa Rais Trump na kusema kwamba iwapo atachaguliwa, ataubadilisha mstakabal wa Marekani. 
 Alimtaja Trump kuwa mtu ambaye hawajibiki katika kukabiliana na janga la Corona na kwamba "anakataa kuongoza." 
 "Kwa pamoja tunaweza na tutaweza kuibuka kutoka kipindi hiki cha giza," alisema mwanasiasa huyo mkongwe, mwenye umri wa miaka 77. 
 Hotuba ya Biden, ambayo iliangazia masuala mengine kadhaa, kwenye usiku wa nne na wa mwisho wa mkutano mkuu wa chama cha Democratik, aliitoa akiwa katika mji anaotoka wa Wilmington kwenye jimbo la Delaware, hata ingawa awali chama cha Demokratik kilikuwa kimepanga hafla hiyo ifanyika mjini Milwaukee, Wisconsin. 
 Hotuba hiyo imetajwa na wachambuzi kama iliyo muhimu zaidi kwa maisha yake yote ya kisisa. 
 Hii na baada ya takribani miaka 50 ya kuhudumu afisi za umma na kujaribu mara mbili mawili kuingia White House - mwaka 1988 na 2008- lakini akashindwa. 
 "Hajawahi kukaribia kiti cha urais jinsi hii katika maisha yake yote. Bila shaka anayo nafasi nzuri mwaka huu," alisema Profesa David Monda, Mhadhiri wa chuo kikuu cha New York na mchambuzi wa masuala ya siasa. 
 Biden alimteua Seneta wa jimbo la California Kamala Harris kama mgombea mwenza, amabye alikubali rasmi uteuzi huo Jumatano usiku. 
 Kabla ya Biden kuhutubia wafuasi wake, wademokrat wa ngazi ya juu walitoa hotuba zao, wakiwemo Seneta Cory Booker na meya Pete Bittigieg. 
 Mkutano huo uliomalizika Alhamisi ulifanyika kwa kiasi kikubwa kwa njia ya kimtandao, na ulihudhuriwa na wazungumzaji wakiwemo baadhi ya viongozi wa vyeo vya juu katika chama hicho na hata Warepublican maarufu, ambao walimsifia Biden katika hotuba za video na kutoa wito wa haraka kwa wapiga kura kumaliza "mgawanyiko ulioletwa katika urais wa Trump." 
 Lakini Rais Trump, akizungumza Alhamisi katika mji wa Old Forge jimbo la Pennsylvania, aliwaambia wafuasi wake kwamba Biden hawezi kuiongoza vyema Marekani. 
 "Mkitaka kujua vile urais wa Biden unaweza kuwa, tazameni mabaki yanayotoka moshi mjini Minneapolis, vurugu mjini Portland na barabara zilizojaa damu mjini Chicago, kisha fikirieni ghasia zitakazokuwa kwa kila mji wa Marekani," alisema kabla ya Biden kutoa hotuba yake. 
 Chama cha Republikan kinatarajiwa kufanya mkutano wake mkuu kuanzia Jumatatu hadi Alhamisi wiki ijayo, ambapo Trump na makamu wake, Mike Pence, watakubali rasmi uteuzi wa chama hicho.
Mshukiwa wa mauaji ya halaiki nchini Rwanda, Felicien Kabuga, ambaye anashutumiwa kuwa mmoja wafadhili wakuu katika mauaji ya kiasi cha watu laki nane, alikamatwa Jumamosi karibu na mji mkuu wa Ufansa, Paris, baada ya kujificha kwa miaka 26, ilisema wizara ya sheria ya Ufaransa.  

Kabuga, mwenye umri wa miaka 84, alikuwa akitafutwa sana nchini Rwanda na Marekani ilitoa tuzo ya dola milioni tano kwa yeyote atakayefanikisha kukamatwa kwake. 
 Mshukiwa huyo alikuwa akiishi kwa kutumia kitambulisho bandia kwenye viunga vya Paris, kulingana na wizara ya sheria ya Ufaransa.  
 Maafisa polisi wa Ufaransa walimkamata Kabuga Jumamosi alfajiri kwa saa za Ufaransa, wizara ilisema. 
 Kabuga alifunguliwa rasmi mashtaka saba ya uhalifu mwaka 1997 ikiwemo mauaji ya halaiki, kitendo cha kushiriki mauaji ya halaiki na kuhamasisha wanamgambo kufanya mauaji ya halaiki. 
 Yote hayo yanahusiana na mauaji ya halaiki Rwanda mwaka 1994, kwa mujibu wa Umoja wa Mataifa katika mahakama inayofuatilia uhalifu Rwanda-IRMCT. 
 Mfanyabiashara huyo wa kabila wa Kihutu anashutumiwa kutoa fedha kwa wanamgambo ambao waliwauwa watu wa kabila la Watutsi na pia Wahutu wenye msimamo wa wastani wapatao laki nane katika siku 100 za mauaji mwaka 1994 nchini Rwanda. 
 Serikali ya Ufaransa imesema amekuwa mafichoni kwa muda mrefu na kwamba, kwa wakati mmoja, aliishi nchini Kenya kisiri. 
 -Imetayarishwa na Mkamiti Kibayasi, VOA, Washington DC
Meli ya MV Ever Given imeelea tena na mfereji wa Suez umefunguliwa Jumatatu, ikiwa imeleta afueni kufuatia takriban wiki nzima tangu meli kubwa iliyobeba kontena kukwama na kukwamisha mfumo mkubwa wa usafirishaji wa bidhaa za biashara duniani. 

Mwandishi wa AFP ameshuhudia wafanyakazi wa boti ndogo wakipiga honi kusheherekea baada ya meli ya Ever Given, ya mizigo yenye urefu wa viwanja vinne vya mpira wa miguu, ikisogea kutoka ukingoni mwa Suez. 
 Bei za mafuta zilirejea hali ya kawaida kufuatia habari za kufunguka tena mlango unaounganisha bahari ya Mediterranean na bahari ya Sham ambapo zaidi ya asilimia 10 za bidhaa za biashara ulimwenguni zinapita hapo. 
 Mkuu wa Mamlaka ya Mfereji wa Suez , SCA, Admirali Osama Rabie, mnamo majira ya saa tisa mchana Misri “alitangaza meli zimeanza kupita katika Mfereji huo,” mamlaka hiyo imesema katika tamko lake. 
 Hata hivyo, mamlaka hiyo imeeleza kuwa itachukuwa zaidi ya siku tatu kuweza kuondoa msongamano wa meli zilizokuwa zimeshindwa kupita zikiwa zinasubiri mwisho wa eneo la Mfereji upande wa kaskazini na Kusini. 
 Hadi kufikia hapa ambapo meli hiyo iliyokwama kuanza kuelea kulikuwa na meli 425 zikisubiri kupita.
Maafisa wa Mamlaka ya dawa ya Umoja wa Ulaya, EMA, wanakutana Jumatatu kujadili juu ya kuidhinisha chanjo ya kupambana na virusi vya Corona. 

Chanjo hiyo inayojadiliwa ni ile iliyotengenezwa kwa pamoja na kampuni ya BioTech ya Ujerumani na Pfizer ya Marekani. 
 Hii itakuwa chanjo ya kwanza itakayoidhinishwa kuweza kutumiwa na mataifa yote ya Umoja wa Ulaya. 
 Mkutano huo wa faragha unafanyika wiki chache baada ya chanjo hiyo kuidhinishwa kwa matumizi ya dharura Uingereza na Marekani. 
 Na Ikiwa wanasayansi wa EMA wataamua chanjo hiyo ni salama basi maafisa wa mamlaka hiyo mjini Amsterdam wataiidhinisha na kuifahamisha tume ya Ulaya kuchukuwa uamuzi wa kuweza kutumiwa na mataifa 27 wanachama. 
 Hili litafanyika kabla ya chanjo hiyo kusambazwa katika nchi zote ambapo Ujerumani inasema utaratibu wa kutoa chanjo hiyo utaweza kuanza hapo Disemba 27.
Bachelet alisema hayo wakati wa kikao maalum cha baraza la haki za binadamu la Umoja wa Mataifa kilichoombwa na Organisation of Islamic Conference, kundi la mataifa ya kiislam kutaka uchunguzi wa kimataifa ufanyike kuhusu masuala ya haki za binadamu huko Israel, Gaza na ukingo wa magharibi 

Kamishna mkuu wa haki za binadamu wa Umoja wa Mataifa, Michelle Bachelet, alisema Alhamis kuwa mashambulizi ya anga huko Gaza yanaweza kuangaliwa kama uhalifu wa kivita, huku akielezea mashambulizi ya roketi yaliyofanywa na Hamas, pia yalikuwa ni ukiukaji wa sheria za kimataifa. 
 Bachelet alisema hayo wakati wa kikao maalum cha baraza la haki za binadamu la Umoja wa Mataifa kilichoombwa na Organisation of Islamic Conference kundi la mataifa ya kiislam, kutaka uchunguzi wa kimataifa ufanyike kuhusu masuala ya haki za binadamu huko Israel, Gaza na ukingo wa magharibi. 
 Katika maoni yaliyotolewa kutoka kwenye ofisi yake mjini Geneva, Bachelet alizungumzia mzozo wa siku 11 ambao ulimalizika kwa kusitisha mapigano wiki iliyopita. Alisema wakati mzozo ulipoanza, Hamas na makundi mengine yenye silaha yalirusha roketi kuelekea Israel. Kwa sababu mashambulizi haya hayakuwa ya kibaguzi na hayakutofautisha kati ya vitu vya jeshi na raia walifanya ukiukaji wa wazi wa kibinadamu katika sheria za kimataifa.
Maelfu ya wakazi wa Ukanda wa Gaza wamekuwa polepole wakiijarbu kurudi katika maisha yao ya kawaida wakiondoa vifusi na uchafu kutokana na uharibifu uliofanywa na makombora ya Israeli.  

Wakati huo huo Umoja wa Mataifa unatoa wito wa kuanzishwa utaratibu wa dhati wa kisiasa ili kuzuia kutokea tena umwagaji damu baina ya Israeli na Palestina.  
 Makubaliano ya kusitisha mapigano yaliyofikiwa kutokana na upatanishi wa Misri yamerudisha utulivu siku ya Ijumaa baada ya siku 11 ya mashambulio ya makomboro kutoka ndege za kijeshi za Israel katika kujibu mashambulio ya roketi yalitofanywa na wanamgambo wa kislamu wa Hamas na Islamic Jihad. 
 Ujumbe wa UN ukiongozwa na mkuu wa idara ya wakimbizi wa Palestina, UNRWA Philippe Lazzarini, ulitembelea maeneo ya Gaza mwishoni mwa wiki na kutoa wito wa kutolewa msaada wa kukarabati ukanda huo pamoja na kuanzisha juhudi za dhati za kubuni mazingira mapya ya kisiasa. 
 Lazzarini, Mkuu wa idara ya wakimbizi, UNRWA, anaeleza : "Hii ni mara ya pili kwangu mimi kusimama hapa Gaza baada ya mgogoro kama mjumbe wa jumuia ya wafanyakazi wa huduma za dharura na hili linanikera sana. Maisha magumu yaliyopo Gaza yanazidi kuwa mabaya zaidi kwa sababu msingi wa matatizo ya ugomvi huu hayajatanzuliwa badio."  
 Wajumbe wa UN na wa mashirika mengine ya huduma za dharura wanapotembelea Gaza kutathmini hasara na msaada unaohitajika, tayari msaada wa kwanza wa dharura umewasili kutoka Misri kupitia kituo cha mpakani cha Raffa. 
 Pia wakazi wenyewe wa Gaza wamekuwa wakitafuta chochote kile kilichobaki ndani ya vifusi na kujitengenezea mahala ya kuishi. Nazmi Al-Dahdouh alyeshuhudia vita vitatu ameamua kujitengenezea hema kuishi akisema amechoshwa na pande zote.  
 Nazmi Al-Dahdouh Mpalestina aliyebomolewa nyumba yake Gaza anaeleza : "Nitakwenda wapi hivi sasa? Ninaona watu wamebomolewa makazi yao wakenda katika shule za UNRWA na hawapewi chakula wanahisi wamedharauliwa na kuaibishwa. Kwa hivyo nimeamua kujenga hema langu na kuishi hapa hadi hali itakapobadilika.  
 Halio hiyo inawakumba Wapalestina elfu 6 waliopoteza makazi yao kutokana na mapigano hayo yaliyosababisha vifo vya zaidi ya watu 232 kwenye ukanda wa Gaza kulingana na UN.  
 Wakati Maisha yakirejea kuwa ya kawaida wanadiplomasia wameanza juhudi za kutafuta suluhisho la kudumu, pale Waziri wa Mambo ya Nje wa Misri Sameh Shoukry alipowasili Ramallah, Ukingo wa Magharibi, kwa mazungumzo na Rais Mahamoud Abbas. 
 Naye Mfalme wa Qatar Sheikh Tamim bin Hamad Al-Thani alikutana na Mkuu wa Kisiasa wa Hamas Ismaail Haniyeh mjini Doha. 
 Na kwa upande wake Waziri wa Mambo ya Nje wa Marekani Antony Blinken ametangaza ziara muhimu ya Mashariki ya Kati hivi karibuni.
Majimbo manne kaskazini mwa Nigeria yamefunga shule zote kufuatia tukio la kutekwa nyara kwa mamia ya wanafunzi katika jimbo la Katsina. 

Amri hiyo ya shule kufungwa imetolewa katika majimbo ya Kano, Kaduna, Zamfara na Jigawa. 
 Muungano wa waalimu nchini Nigeria pia umetishia kufanya mgomo kulalamikia ukosefu wa usalama nchini humo. 
 Muungano huo umesema kwamba wanafunzi na waalimu wanalengwa na makundi yenye silaha Pamoja na wateka nyara. 
 Mamia ya wanafunzi walitekwa nyara wiki iliyopita, katika shule ya sayansi inayopatikana Kankara. 
 Kundi la wapiganaji wa kiislamu la Boko Haram limedai kuhusika na utekaji nyara huo. 
 Serikali kuu ya Nigeria haijatoa ripoti yoyote kuhusu mazungumzo na waliohusika katika utekaji nyara huo, kwa lengo la kuwaachilia huru wanafunzi hao. 
 Zaidi ya wanafunzi wavulana 300 hawajulikani walipo hadi sasa baada ya watu waliokuwa wamejihami kwa silaha kushambulia shule ya sekondari mjini Kankara, katika jimbo la Katsina, kaskazini magharibi mwa Nigeria.
Rais Sahle Work Zewde wa Ethiopia akamilisha ziara ya siku mbili nchini Burundi ambako alikuwa na mazungumzo na Rais Everiste Ndayishimiye juu ya kuimarisha ushirikiano kati ya nchi zao mbili. 

Mazungumzo yao yaligusia ushirikiano wa kikanda na viongozi hao wameongelea pia suala la kuboresha matumizi ya maji ya mto wa Nile ili kuepusha mizozo inayojiri mara kwa mara kwenye mto huo.  
 Kabla ya kuhitimisha siku ya Jumatano hii ziara yake ya kikazi ya siku mbili nchini Burundi, Rais wa Jamhuri ya Ethiopia alilakiwa na mwenyeji wake Rais wa Jamhuri ya Burundi Evariste Ndayishimiye na kufanya tathmini kwa undani zaidi juu ya jitihada maridhawa za kuimarisha uhusiano kati ya nchi hizo mbili.  
 Ziara hiyo ni ushahidi thabiti wa uhusiano mwema kati ya mataifa ya Burundi na Ethiopia, Rais amethibitisha kwenye ikulu yake katika mji mkuu wa kiuchumi wa Bujumbura. 
 Wakati huo huo, Rais Ndayishimiye amesema kwamba : "Majadiliano hayo yaligubikwa hasa hasa na utashi wa kila upande wa kuinua sekta ya uwekezaji na ubadilishanaji wa biashara kati ya mataifa hayo mawili."  
 Ikizingatiwa kuwa Burundi na Ethiopia ni miongoni mwa nchi zinazotumia maji ya mto Nile, Rais wa Jamhuri ya Ethiopia amesisitiza kwa upande wake kuhusu umuhimu wa usatawi wa mto huo, akihakikisha kwamba : "Ni zawadi waliokabidhiwa na Mwenyezi Mungu na ni kitovu kinachounganisha nchi mbali mbali, kwa hiyo maji ya mto wa Nile yanastahili kutumiwa katika hali ya amani kwa faida ya wote." 
 Marais hao wawili wamechukua fursa hiyo na kubadilishana maoni kuhusu suala la mzozo unaozikabili nchi za Ethiopia na Misri kuhusu matumizi ya maji ya mto wa Nile, kufuatia mradi wa nchi ya Ethiopia wa ujenzi wa bwawa kubwa la umeme kwenye mto huo. 
 Imearifiwa pia kwamba Rais wa Ethiopia amemshawishi Rais wa Burundi kuunga mkono nchi ya Ethiopia katika mzozo huo, ikimaanisha kuwa mtangulizi wake Hayati Rais Pierre Nkurunziza alikuwa na msimamo wa kuunga mkono taifa la Misri.  
 Itafahamika kwamba ziara hiyo ya Rais wa Jamhuri ya Ethiopia ni ya kwanza ya rais wa nchi hiyo nchini Burundi tokea Rais Ndayishimiye achaguliwe kutawala taifa la Burundi mwezi wa Juni mwaka 2020.
Rais wa Marekani  Joe Biden anatarajiwa kukutana na  waandishi wa habari Alhamisi huko ikulu ya Marekani katika  mkutano wake wa kwanza na wanahabari  tangu aingie madarakani mwezi Januari. 

Wakati Biden amerudisha tena mikutano ya kila siku ya msemaji wake na waandishi wa habari na kujibu maswali katika muundo mwingine wa habari , yeye ndiye rais wa kwanza katika miongo minne kuchukua muda huo katika muhula wake wa kwanza bila kufanya kikao rasmi cha maswali na majibu na waandishi wa habari. 
 Ni fursa kwake kuzungumza na Wamarekani, kwa hakika moja kwa moja kupitia wana habari, msemaji wa ikulu Jen Psaki aliwaambia waandishi wa habari Jumanne. Kwa hivyo nadhani anafikiria juu ya kile anachotaka kusema, kile anataka kuwasilisha, ni wapi anaweza kutoa taarifa mpya anatazamia fursa ya kushirikiana na vyombo vya habari huru alisema Psaki. 
 Biden huenda akakabiliwa na maswali juu ya mada kadhaa zenye mvutano za ndani, ikiwa ni pamoja na upigaji risasi wa watu wengi huko Georgia na Colorado, hali katika mpaka wa Marekani na Mexico na majibu ya serikali kuhusiana na janga la corona.
Gari lililokuwa na bomu la kujitoa mhanga limemuua watu watatu na kujeruhi wengine wasiopungua wanane katika mji mkuu wa Somalia, Mogadishu mapema Jumamosi asubuhi. 

Mlipuko huo uliotokea karibu na kizuizi cha usalama pia liliharibu angalau darzeni ya magari, mamlaka husika na walioshuhudia tukio hilo wamesema. 
 Msemaji wa jeshi la polisi amesema dereva wa gari hilo alikaidi amri ya kusimama na wanajeshi walilirushia gari hilo risasi lilipokuwa linalazimisha kupita kwenye kizuizi kimoja kati ya vizuizi viwili. 
 Hakuna aliyedai kuhusika na tukio hilo. Eneo la mlipuko liko karibu na jengo la bunge na makazi ya rais. 
 Mlipuko huo umetokea wakati wana siasa nchini Somalia wakivutana juu ya kuitisha uchaguzi mkuu, ambao awali ulipangwa kufanyika Februari 8. 
 Baadhi yao wanasema kuwa Rais Mohamed Abdullahi Mohamed amejiongezea muda kuwa madarakani. 
 Maeneo muhimu Mogadishu mara nyingi yamekuwa yakilengwa na mashambulizi ya kikundi cha ndani cha al-Qaida – kinacho husishwa na kikundi cha kigaidi cha al-Shabab, ambacho kimejihusisha na ghasia za muda mrefu zinazo lenga kuipindua serikali ya Somalia inayo tambulika kimataifa. 
 Al-Shabab hivi karibuni ilitishia kushambulia vituo vya kupiga kura wakati wa uchaguzi mkuu.
Mapigano kati ya vikosi vya serikali inayotambuliwa kimataifa ya Yemen na waasi wa Kihouthi yaliendelea katika majimbo ya Marib na Taiz, na kusababisha vifo vya wapiganaji wasiopungua 70 pande zote mbili. 

Katika mapigano hayo watu wengine wapatao 85 wamejeruhiwa, maafisa wa jeshi na upande wa waasi walieleza. 
 Waasi wanaoungwa mkono na Iran, mwezi Februari 2021, walifanya mashambulio mapya, katika jimbo lenye utajiri wa mafuta la Marib, ngome inayoshikiliwa na serikali, na ambayo inamvutano na Wahouthi. 
 Shambulio la Marib lilichochea vurugu katika maeneo mengine, pamoja na mkoa wa Tazi unaoshikiliwa na serikali, ambao umezingirwa na Wahouthi. 
 Maafisa hao walisema wapiganaji wasiopungua 42 waliuawa huko Marib na 28 huko Taiz. 
 Wengi wa waliokufa walikuwa ni waasi, kwa mujibu wa afisa wa jeshi na upande wa wasi, waliozungumza kwa sharti la kutotajwa, kwa kuwa hawakuruhusiwa kuzungumza na vyombo vya habari.
Kiongozi wa kanisa katoliki Papa Francis, leo ametangaza marekebisho kwenye kanuni za jinai za kanisa hilo, ikiwemo adhabu dhidi ya mapadri na wengine wanaotumia nguvu, vitisho au kutumia vibaya madaraka kwa kujihusisha katika vitendo vya ngono.  

Mapadri wanaotenda makosa hayo dhidi ya watoto na watu wazima wanaweza kutenguliwa, nao watumishi wa kawaida watafukuzwa kazi au walipe faini.  
 Marekebisho hayo yanaeleza kwamba maaskofu na viongozi wengine wa kidini wanaweza kuwajibishwa iwapo watashindwa kufanya uchunguzi kamili n kuwaadhibu mapadri wanaofanya vitendo viovu.  
 Kipengele kipya kinaeleza ni kitendo cha uhalifu kwa mapadri kumuhusisha mtoto kwenye utendaji wa ngono.
Mkurugenzi Mkuu wa Shirika la Kimataifa la Biashara (WTO) amesema Jumatatu pingamizi za kibiashara zinazohusiana na upatikanaji wa vifaa vya afya vinavyotumiwa dhidi ya COVID-19 zimeongezeka. 

Pia amezisihi nchi wanachama kuondoa pingamizi hizo, wakati kunafanyika juhudi za kufikia makubaliano ya ugavi wa chanjo za COVID-19. 
 Ngozi Okonjo Iweala ameuambia mkutano wa Umoja wa Mataifa kwa njia ya mtandao kwamba “hali hiyo inaelekea kwenye njia mbaya’’, akimaanisha pingamizi kwenye bidhaa za biashara zinazohusiana na janga la Corona. 
 Ameongeza kuwa “ kuna haja ya kuondoa vizuizi hivyo ili tupige hatua kwa kupata kwa haraka bidhaa za matibabu na chanjo.” 
 Iweala amesema pingamizi za biashara zilikua kwenye kiwango cha 109 wakati janga la Corona lilipojitokeza mapema mwaka 2020, na baadaye kiwango hicho kilishuka hadi 51, lakini tangu wakati huo kiliongezeka tena hadi 53. 
 Wakati huo huo ametoa wito kwa nchi wanachama wa WTO kufikia makubaliano kuhusu kuboresha upatikanaji wa chanjo za COVID-19 ikifapo mwezi Julai. 
 Chanzo cha Habari : Reuters
Kundi la kwanza la watu nchini Kenya wamejitolea kushiriki majaribio ya chanjo dhidi ya virusi vya corona iliyotengenezwa Uingereza. 

Ni sehemu ya juhudi za kimataifa kupima ufanisi wa chanjo iliotengenezwa na chuo kikuu cha Oxford na kampuni ya kutengeneza dawa, Astra-zeneca. 
 Watu 14 waliojitolea, wengi wao wakiwa wafanyakazi wa afya, ndio wanashiriki kwenye jaribio la chanjo dhidi ya covid 19 nchini Kenya. 
 Awamu ya kwanza ya jaribio la chanjo hiyo inaongozwa na kituo cha utafiti KEMRI-Welcome Trust research program, kinachopatikana Kilifi. 
 Mmoja wa watafiti wa kituo hicho Dr Samuel Sang, anasema wanataka kuhakikisha kwamba chanjo hiyo ni salama kwa wanainchi wa Kenya. 
 “Chanjo zilizogunduliwa na kuwa na mafanikio na salama kwa baadhi ya raia, haimanishi kwamba itakua na mafanikio kwa raia wote wa dunia. Kwa hiyo kulikua umuhimu wa kutathmini iwapo chanjo hiyo ni salama na inafaa kwa wakenya waliojitolea, kuhakikisha wakenya wanajitolea kwa wingi kwa ajili ya jaribio la chanjo hiyo, lazima jaribio hilo liwe na mafanikio.” Amesema Dr. Sang 
 Kwa mjibu wa shirika la afya duniani (WHO), kuna karibu majaribio 100 ya chanjo dhidi ya covid 19 yanayofanywa kwa binadamu katika awamu ya kwanza. 
 Lakini wachambuzi wanasema, wakati utafiti wa chanjo unaendelea, kugawa kwa usawa chanjo hiyo wakati itapatikana bado ni changamoto. 
 Utafiti uliofanywa hivi karibuni na kituo kiitwacho Duke Global Health Innovation, umeonyesha kwamba nchi zenye kipato cha juu zitapata kiurahisi chanjo hiyo ikipatikana. 
 Andrea Taylor ni kaimu mkurungezi wa mipango katika kituo cha Duke Global Health Innovation. Amesema kwamba “Matokeo yetu yanahitaji kueleweka katika mazingira ya uwezo mdogo wa utengenezaji. Nchi zenye kipato cha juu na cha kati tayari zimekwisha omba dozi billioni 3.8 hadi dozi billioni 5, hata kabla ya chanjo yoyote kuwekwa kwenye soko. Kwa hiyo, wakati majaribio kwa wanaojitolea yatakua yameidhinishwa, dozi ambazo zitatengenezwa katika mwaka wa kwanza au wa pili, zitakua tayari zimehifadhiwa kwa ajili ya nchi zenye kipato cha juu.” 
 Lakini Talyor anasema suala la kipato sio kikwazo. 
 “Uongozi kutoka nchi zenye mapato ya chini umebadilisha mjadala. Mfano, umoja wa Afrika na kituo chake cha kudhibiti magonjwa- Africa CDC, wanaratibu mkakati wa kiafrika wa kukusanya fedha kwa ununuzi wa chanjo na kuongeza ufadhili barani Afrika. Jitihada kama hizo zinafanyika pia katika kanda ya Amerika kusini. 
 Ushirikiano huu wa kikanda ni wa kufurahisha kweli na unaweza kuimarisha kipaji cha nchi za kipato cha chini na msimamo wao kwenye soko la kimataifa.” 
 Wizara ya afya ya Kenya imesema wa wengine 360 waliojitolea watashirikishwa kwenye jaribio la chanjo dhidi ya corona kwa binadamu, mara tuu uthabiti na usalama wa chanjo utakua umethibitishwa mnamo miezi 12 ijayo kwa kundi la kwanza la waliojitolea. 
 Imetayarishwa na Patrick Nduwimana, VOA, Washington DC
Rais Mohamed Abdullahi Farmajo muhula wake wa miaka minne madarakani umemalizika Februari 8 na muungano wa wagombea urais wa upinzani kupitia msemaji wao Ridwan Hajji wamesema hawatamtambua Farmajo kama mkuu wa nchi 

Wanachama wa vyama vya upinzani Somalia wameapa kutomtambua kabisa Mohamed Abdullahi Farmajo kama rais wa nchi hiyo kufuatia kumalizika rasmi kwa muhula wake madarakani siku ya Jumatatu. Somalia bado imekwama katika matatizo ya kisiasa wakati uchaguzi umecheleweshwa na vyama vya siasa vimeshindwa kukubaliana jinsi ya kusonga mbele. 
 Washirika wa kimataifa wa Somalia, ikiwemo Marekani wanaonesha wasi wasi kuhusu mkwamo wa kisiasa ambao umechelewesha uchaguzi wa rais na wabunge nchini humo. 
 Rais Mohamed Abdullahi Farmajo, muhula wake wa miaka minne madarakani umemalizika Februari 8, na muungano wa wagombea urais wa upinzani kupitia msemaji wao Ridwan Hajji, wamesema hawatamtambua Farmajo kama mkuu wa nchi. 
 “Mohamed Abdullahi Farmajo lazima aheshimu katiba na kuachia majukumu yake kama mkuu wan chi. Tunatoa wito kwa wadau wote au washiriki katika utaratibu wa kisiasa kuunda baraza la mpito ambalo linajumuisha marais wa bunge la watu”.  
 Hata hivyo, baadhi ya wabunge wengine kama Abdi Shire wanaamini Farmajo bado ni rais halali hadi atakapopatikana rais mwingine au kama atachaguliwa tena, kulingana na azimio lililoidhinishwa na mabaraza mawili ya bunge mwaka jana. 
 “Maazimio yaliopo ambayo yalipitishwa na bunge la taifa yanasema kwamba kama uchaguzi hautafanyika kwa wakati uliowekwa, wote wanaoshikilia ofisi kikatiba pamoja na Rais watakuwa madarakani hadi watakapopata warithi wao kupitia uchaguzi” 
 Somalia ilipanga kufanya uchaguzi usio wa moja kwa moja wa bunge mwishoni mwa mwaka jana, kabla ya uchaguzi wa rais mwezi Februari.Lakini mchakato huo umekwama kutokana na kutokubaliana kati ya wadau wa kisiasa juu ya nani atakayehudumu kwenye tume inayosimamia uchaguzi huo. 
 Profesa Afyare Elmi ni profesa msaidizi wa masuala ya usalama katika chuo kikuu cha Qatar. Anasema kama pande zote mbili hazikubaliani katika mtazamo wenye manufaa kwa taifa, kunaweza kuwa na vikwazo vya usalama nchini Somalia katika wiki zijazo. 
 Siku ya Jumapili, wanachama 12 wa vikosi vya usalama Somalia waliuwawa katika mlipuko uliotokea karibu na mji wa Dhusamareb. Wanamgambo wa al-Shabaab walidai kuhusika.“Madhara ya usalama yanaweza kuwa tatizo ikiwa hakuna suluhisho katika wiki chache zijazo kwa sababu kuna ubaguzi ndani ya tabaka la kisiasa na kwa miaka minne iliyopita, rais na utawala wake hawakusaidia katika kudhibiti utofauti wa makundi ya kisiasa Somalia.” 
 Rais Farmajo hakutoa maoni Jumatatu lakini Jumamosi alilihutubia bunge, akisema utawala wake utajaribu kutekeleza makubaliano ya Septemba juu ya kufanya uchaguzi. Hiyo inamaanisha ataendelea kuwepo madarakani hadi vyama vitakapokubaliana juu ya njia muafaka ya kumchagua mrithi wake.
Mashambulizi ya roketi na makombora kati ya Waisraeli na Wapelstina pamoja na ghasia katika miji yenye mchanganyiko wa Waarabu na Wayahudi huko Israeli yamezusha wasiwasi mkubwa kote duniani kuwa pande hizo mbili ziko kwenye ukingo wa vita kamili.  

Waziri wa Ulinzi wa Israel Benny Gantz ameapa kutakuwepo na mashambulio zaidi dhidi ya kundi la Hamas na makundi mengine huko Gaza ili kuleta utulivu kamili wa muda mrefu kabla ya kufikiria suala la usitishaji mapigano. Mataifa duniani yanatoa wito wa kusitishwa maramoja mashambulio hayo huku yakilaani mashambulio yanayowalenga raia.  
 Wanamgambo wa Kiislamu wamefyetua zaidi ya roketi elfu moja kutoka Gaza kulingana na jeshi la Israel ambalo nalo limefanya mamia ya mashambulio ya anga dhidi ya wapiganaji Wakiislamu katika kanda hiyo na kuharibu kabisa jengo la ghorofa 12 alfajiri ya Jumatano. 
 Maafa makubwa yameipata família moja huko Gaza ambapo watu watano wafamilia hiyo waliuwawa kutokana na kombora la Israeli.  
 Wakazi wa Gaza wameonekana Jumatano wakiangalia uharibifu uliofanyika jana usiku na Bahaa Khader mkazi wa jengo la Sousi Tower lililoharibiwa na makombora anasema watu walionywa kuondoka kwa haraka kabla ya shambulio kutokea. 
 Khader, mkazi wa jengo la Sousi Tower, anasema : "Huu ni wendazimu na inaonekana adui amepoteza akili zake kwa kile alichokifanya hapa. Kushambulia jengo hili ni ugaidi dhidi ya watu wa jengo na ni ujumbe mambo yatakuwa magumu zaidi, ujumbe ni wazi." 
 Mapigano hayo makali kuwahi kutokea katika kipindi cha miaka 7 ilyiopita yamesababisha vifo vya wapalestina 48 wakiwemo watoto 14 huko Gaza na watatu kwenye Ukingo wa Magharibi na Waisraeli watano tangu kuanza siku ya jumatatu.  
 Msemaji wa polisi wa Israel Mickey Rosenfeld anasema wanaimarisha usalama katika miji yote. 
 Rosenfeld anaeleza : "Polisi ya Israeli inaendelea kuimarisha usalama kote nchini. Tumeshuhudia mnamo saa 48 zilizopita zaidi ya roketi 900 yaliyofyatuliwa ndani ya Israeli katika maeneo ya watu wanaishi na ni 300 zilizoweza kutua miji mingine imenaswa na mfumo wa ulinzi dhidi ya makombora, Iron Dome.  
 Mashambulio haya yamechochewa na ghasia zilizokuwa zinafanyaika kwenye uwanja wa msikiti mtakatifu wa Al Aqsa mjini Jerusalem kati ya waumini na polisi na zilifikia kilele chake Ijumaa ya mwisho ya mwezi wa Ramadhani pale Polisi wa Israel walipoingia ndani ya mskiti na kuwashambulia waumini.  
 Ghasia hizo zimeenea hivi sasa katika miji ya Israeli yenye mchanganyiko wa wakazi wa Kiarabu na Kiyahudi, ambako kumekuwepo na wizi wa ngawira na magari kutiwa moto.  
 Hali hiyo yote inazidi kuzusha wasiwasi katika pembe zote za dunia. Katibu mkuu wa Umoja wa Mataifa Antonio Gutteres amesema ni lazima ghasia zisitishwe mara moja.  
   
 Mwendesha mashtaka mkuu wa mahakama ya uhalifu wa kimataifa Fatou Bensouda kwenye ujumbe wa Twitter anasema huwenda uhalifu umefanyika kutokana na kuongezeka ghasia huko Jerusalem, Gaza na Ukingo wa magharibi.  
 Kutokana na picha za kusikitisha ambapo wote raia wa Palestina na Waisrael wakionekana wanakimbia ili kuokoa maisha yao, wachambuzi wanasema ni dalili ya ukosefu wa uongozi katika kanda hiyo na Brian Katulis wa taasisi ya Center for American Progress ameiambia Sauti ya Amerika kwamba diplomasia inahitajika kuchukua jukumu kubwa hapa.  
 Katulis anaeleza : "Hii ni hali tete kabisa. Inaonyesha kwamba kuna ukosefu wa uongozi katika kanda ambapo pande zenye itikadi kali zinatumia kujinufaisha. Wakati wowote pale ghasia zinatumika na makombora kufyatuliwa kiholela tunavoshuhudia kati ya Waisrael na Wapalestina inadhihirisha kwamba mambo hayawezi kudhibitiwa tena na hapa ninadhani Marekani ina nafasi ya kutumia diplomasia kupunguza mivutano.  
 Baraza la Usalama la Umoja wa Mataifa linakutana tena Jumatano kwa kikao cha dharura juu ya hali huko Mashariki ya Kati. Mwenyekiti wa Umoja wa Africa Moussa Faki Mahamat amelaani vikali mashambulizi ya Gaza na shambulio dhidi ya msikiti wa Al Aqsa, akisema katika taarifa yake kwamba Umoja wa Afrika unaendelea kuunga mkono haki ya Wapalestina kupigania uhuru wa taifa lao la Jerusalem Mashariki kuwa mji wao mkuu.
TCRA yasema haijakataza matangazo kuendelea ila vyombo vya ndani vipate vibali ndani ya muda wa siku saba kuendelea kurusha matangazo ya vyombo vya kimataifa 

Katika ufafanuzi iliotoa Jumatano kuhusu sheria yake ya ushirikiano wa vyombo vya habari vya ndani ya Tanzania na vile vya nje Mamlaka ya Mawasiliano Tanzania (TCRA) imesema vyombo vya Tanzania vinaweza kuendelea kurusha matangazo ya nje wakati vinatafuta vibali katika muda wa siku saba. 
 Akizungumza na vyombo va habari mjini Dar es Salaam, msemaji wa TRCA alisema "...Sisi hatujakataza mikataba iliyokuwa inaendelea kutumika isitumike. Tunaomba vyombo vyote, kuwapa taarifa kwamba muwasilishe maombi yenu na mikataba hiyo inayoendelea kwa (TCRA) katika kipindi cha siku saba, lakini endeleeni kutangaza ili kuhakikisha kwamba ile mikataba yenu iliyokuwepo inaendelea kutekelezeka. Lakini ndani ya hizo siku saba muwe mmeleta hiyo mikataba (TCRA) ili kupata vibali kwa ajili ya kuendelea na kazi hizo." 
 Ufafanuzi huo umekuja baada ya taharuki iliyotokea kuanzia mwanzoni mwa wiki, TCRA ilipotangaza ongezeko la kipengele katika sheria ya mwaka 2018 iliyofanyiwa marekebisho 2020 kutaka vyombo vya ndani vipate vibali ili kurusha matangazo ya vyombo vya kimataifa. 
 Sheria hiyo ilikosolewa ndani na nje ya Tanzania kwamba ina lengo la kuzuia upatikanaji wa matangazo ya vyombo vya nje kama vile VOA, BBC na DW hasa wakati huu ambapo Tanzania inaelekea katika uchaguzi mkuu mwezi Oktoba. 
 Baadhi ya televisheni na radio zilisimamisha mara moja urushaji wa matangazo ya vyombo vya nje na badala yake kuanza mara moja utaratibu wa kupata kibali kutoka TCRA. Lakini ripoti kutoka ndani ya Tanzania zinasema baadhi ya stesheni zinaendelea kurusha matangazo hayo. 
 Ufafanuzi wa TRCA Jumatano hata hivyo haujaweka bayana siku hizo saba zinaisha lini, na endapo stesheni imeshindwa kupata kibali inaweza kuomba kuongezewa muda au italazimika kusimamisha matangazo ya vyombo vya nje. 
 Mamlaka hiyo imesema kuwa hatua hiyo imechukuliwa ili kusimamia maudhui ya nje yanayorushwa mbashara nchini Tanzania na kwamba huo ni utaratibu wenye lengo la kuleta ufanisi katika usimamizi wa matangazo. 
 Hata hivyo wakosoaji wanasema hatua hiyo inaonekana kuwa nyingine katika mlolongo wa sheria tangu mwaka 2018 zinazolenga kudhibiti upatikanaji wa habari nchini Tanzania. 
 Hivi karibuni Radio Free Africa yenye makao yake makuu Mwanza ilitakiwa kufika mbele ya TCRA kujieleza kwanini isichukuliwe hatua za kisheria kwa kukiuka kanuni za utangazaji kufuatia mahojiano iliyorusha wakati wa kipindi cha BBC Swahili baina ya BBC na kiongozi wa upinzani Tundu Lissu wa chama cha CHADEMA.
Rais wa Marekani Donald Trump amemfukuza kazi mkaguzi mkuu wa Wizara ya Mambo ya Nje Ijumaa jioni.  

Kufukuzwa kazi kwa Steve Linick usiku ni hatua ya karibuni ya rais kumfukuza kazi msimamizi wa serikali. 
 Hadi sasa Trump amewafukuza kazi wasimamizi watatu baada ya kutokutwa na hatia na Baraza la Seneti katika kesi aliyofunguliwa na Baraza la Wawakilishi ya kutumia madaraka vibaya na amekuwa akiwakosoa wengine. 
 Rais alisema katika barua aliyomtumia Spika wa Baraza la Wawakilishi Nancy Pelosi Ijumaa usiku kuwa “hana tena” kwa hali ilivyo “imani kamili” na Linick. 
 “Kitendo cha Raischa usiku sana wikiendi kumfukuza kazi Mkaguzi Mkuu wa Wizara ya Mambo ya Nje kimeongeza kasi mwenendo wake hatari wa kulipiza kisasi dhidi ya wafanyakazi wa umma ambao wana uzalendo waliopewa majukumu ya kusimamia taasisi hizi kwa niaba ya wananchi wa Marekani,” Pelosi amesema katika tamko lake Ijumaa. 
 “Mkaguzi Mkuu Linick ameadhibiwa kwa kuenzi kutekeleza jukumu lake kuilinda Katiba na usalama wa taifa letu, kama anavyotakiwa kufanya hivyo na sheria ya nchi hii na kiapo chake. 
 Mwakilishi Elliot Engel, mwenyekiti wa Kamati ya Mambo ya Nje ya Baraza la Wawakilishi katika tamko lake amesema ofisi yake ilikuwa tayari imepata taarifa kuwa Ofisi ya Mkaguzi Mkuu ya Wizara ya Mambo ya Nje ilikuwa imefungua uchunguzi juu ya Waziri wa Mambo Nje Mike Pompeo. 
 Kufukuzwa kazi kwa Linick katikati ya uchunguzi huu kunaonyesha wazi kuwa kitendo hiki cha ulipizaji kisasi ni kinyume cha sheria,” Engel alisema katika tamko lake. 
 Linick was appointed to the inspector general post by President Barack Obama.  Linick aliteuliwa kuwa Mkaguzi Mkuu na Rais Barack Obama.  Kushiriki kwa Linick katika mchakato wa kesi ya kumuondoa madarakani rais uliishia katika kutoa muhtasari kwa kamati mbalimbali za bunge na kuwapatia wabunge nyaraka kutoka kwa mwanasheria wa rais, Rudy Giulian.
Mchimbaji mmoja mdogo wa madini katika machimbo ya Tanzanite huko Arusha, Tanzania amefanikiwa kupata Tanzanite mbili kubwa zenye uzito wa kilo tisa na tano mtawalia. 

Mchimbaji huyo Saniniu Laizer ambaye ni kijana wa kimasai ambaye anatokea katika jamii ya wafugaji ameishukuru serikali kwa kuchukua hatua za haraka na kuyanunua madini hayo.  
 Serikali ya Tanzania imeyanunua madini hayo kwa kumfanya Laizer kuwa ni miongoni mwa mabilionea wachache nchini humo. Madini hayo yana thamani ya zaidi ya shilingi bilioni saba. 
 Serikali imesema kupitia kwa waziri wa madini, Dotto Biteko kuwa azma ya kununua madini hayo kutoka kwa Laizer ni kuibua ari wananchi wa kawaida kuongeza bidii ya uchimbaji madini na pia kufuata sheria sambamba na kulipa kodi.  
 Kiongozi wa chama cha wachimbaji madini, Sam Mollel ameiomba serkali kuendelea kuwapa nafasi wachimbaji wadogo nchini Tanzania ili wajiajiri wenyewe na pia kuwa na fursa ya kujipatia kipato.  
 Waziri Biteko amesema ukuta uliojengwa na serikali ya Tanzania katika migodi ya madini ya Tanzanite nchini humo kwa lengo la kudhibiti utoroshaji wa rasimali hiyo umeanza kuwanufaisha wachimbaji wadogo wa madini hayo ambayo hupatikana nchini Tanzania pekee.
Vikundi vya haki za binadamu nchini Zimbabwe vinasema serikali imekuwa ikikiuka haki za kimsingi za watu tangu kuanza kwa ugonjwa wa COVID-19. Vikundi hivyo viliwasilisha uchunguzi wao katika mkutano wa njia ya mtandao na maafisa katika mji mkuu Alhamisi. 
 Katika mkutano huo, vikundi vya haki viliwasilisha ripoti wanayoiita Athari za COVID-19 juu ya Haki za Kijamii na Kiuchumi. Ripoti hiyo inaelezea jinsi serikali ya Zimbabwe ilivyokiuka haki za binadamu tangu kufungwa kwa shughuli za kiuchumi kutokana na COVID-19 kuanzia Machi 2020. 
 Calvin Fambirai, mkurugenzi mtendaji wa Chama cha Madaktari wa Haki za Binadamu wa Zimbabwe, alikuwa mmoja wa wasemaji. Anasema janga la COVID-19 liliangazia pengo la huduma ya matibabu kati ya wenye nacho na wasio nacho nchini humo. 
 Mara kadhaa, madaktari na wauguzi wa Zimbabwe wamegoma, wakidai vifaa vya kutosha vya kinga na mishahara bora wakati wa janga la corona. 
 Naome Chakanya, mtafiti katika Taasisi ya Utafiti wa Kazi na Maendeleo ya Uchumi ya Zimbabwe, alisema serikali lazima iongeze mishahara ya wafanyakazi wake wote ili kuwahamasisha 
 Serikali ilitangaza kufilisika kila wafanyakazi wake walipoomba kuangaliwa upya kwa mishahara yao. Watumishi wa serikali nchini Zimbabwe hupata chini ya dola 200 kwa mwezi. Mishahara ya wafanyakazi iliongezeka hadi angalau dola 500 kwa mwezi kupita kiwango cha umaskini. 
 Siku ya Alhamisi pia, Sibongile Mauye wa Tume ya Jinsia Zimbabwe alisema visa vya mimba za utotoni vimeongezeka kwa sababu watoto hawaendi shule na wanabaki majumbani mwao. 
 Vikundi vya haki nchini Zimbabwe hapo awali vilishutumu serikali kwa kutumia vizuizi vya COVID-19 kukandamiza haki za raia. 
 Wanaharakati kadhaa walikamatwa kwa mashtaka ya kupuuza kanuni za kubaki majumbani baada ya kuandamana dhidi ya serikali kushindwa kuwasaidia wale walioathiriwa na vikwazo. 
 Erick Mukutiri, katibu wa Tume ya Haki za Binadamu ya Zimbabwe, alisema shirika lake linajua malalamiko yaliyotolewa na vikundi vya haki wakati wa kufungwa kwa shughuli za kiuchumi. 
 Mukutiri aliahidi kutochukua hatua yeyote Alhamisi, akisema tume hiyo inafuatilia hali hiyo. 
 Zimbabwe ina kesi 38,191 zilizothibitishwa na vifo 1,565, kulingana na Chuo Kikuu cha Johns Hopkins, kinachofuatilia maambukizi ulimwenguni.
Ghana imepokea shehena ya kwanza wa chanjo za COVID-19 kupitia mpango wa kugawa chanjo wa Shirika la Afya Duniani -WHO. 

Ndege iliyobeba dozi 600,000 za chanjo za AstraZeneca kutoka Chuo Kikuu cha Oxford ziliwasili leo Jumatano katika mji mkuu, Accra. 
 Kulingana na taarifa ya pamoja kutoka WHO na UNICEF, Shirika la Umoja wa Mataifa la Mfuko wa Dharura kwa Watoto chanjo hizo zilitengenezwa na Taasisi ya Serum ya India, mtengenezaji mkubwa wa chanjo duniani. 
 Chanjo zilizopelekwa Ghana zilinunuliwa kupitia Kituo cha Upatikanaji wa Chanjo cha COVID-19, au COVAX, mradi uliozinduliwa na WHO kwa kushirikiana na Coalition for Epidemic Preparedness Innovations na Gavi, The Vaccine Alliance. 
 Shirika hili lilianzishwa na wahisani Bill na Melinda Gates kuwapatia chanjo watoto katika nchi masikini zaidi duniani. 
 Mradi huo unanunua chanjo kwa msaada wa nchi tajiri na kuzisambaza kwa usawa kwa nchi zote. Rais wa Marekani Joe Biden aliahidi dola bilioni 4 kwa mradi huo wa COVAX wiki iliyopita.
Waziri wa Fedha na Mipango Mwigulu Nchemba amewasilisha bajeti ya kwanza ya serikali ya awamu ya sita bungeni. 

Bajeti hiyo iliyosomwa jijini Dodoma, Alhamisi imeomba kiasi cha shilingi trilioni 36.3 ziidhinishwe kwa ajili ya matumizi ya kawaida na ya maendeleo ya serikali. 
 Bajeti kuu ya serikali kwa mwaka 2021/22 imetanguliwa uwasilishaji wake na hali ya uchumi wa taifa kwa mwaka unaomalizika na Mpango wa Taifa wa maendeleo wa Mwaka ujao 2021/2022. 
 Akiwasilisha bajeti hiyo Dkt Nchemba amebainisha kwamba katika makadirio ya bajeti hii ya zaidi ya shilingi trilioni 36.3, matumizi ya kawaida ni takribani shilingi trilioni 23 wakati matumizi ya mendeleo ni takribani shilingi trilioni 13.3 
 Serikali pia katika bajeti hii imesema itaendelea kuimarisha makusanyo ya kodi hata hivyo ikiondoa kodi ambazo zinaonekana ni kero 
 Katika kuondoa kero kwa wananchi hasa wa kipato cha chini serikali katika bajeti hii ya 2021/22 imependekeza kupunguza adhabu ya makosa ya barabarani kwa waendesha bajaji na pikipiki kutoka shilingi elfu 30 kwa kosa moja hadi shilingi 10,000 kwa kosa. 
 Aidha serikali imependekeza kuanza kutolewa kwa posho ya kila mwezi kwa madiwani na kulipwa moja kwa moja kwenye akaunti zao huku pia maafisa tarafa ikipendekezwa kulipwa shilingi laki moja kwa mwezi na watendaji wa kata shilingi laki moja pia kwa mwezi. 
 Kwa mujibu wa Waziri wa Fedha na Mpiango bajeti ya mwaka wa fedha 2021/22 pia inatoa kipaumbele katika maandalizi ya sensa ya watu na makazi ya mwaka 2022, inayotarajiwa kugharimu kiasi cha shilingi bilioni 328.2.
Rais wa China Xi Jinping amesema kwamba China ipo tayari kushirikiana na Tanzania katika mfumo mpana wa ushirikiano baina ya nchi hizo katika juhudi za maendeleo.  

Xi amesema kwamba ushirikiano wa jadi kati ya China na Tanzania uliundwa na kujengwa na kizazi cha zamani, na kwamba China inajivunia ushirikiano wake na Tanzania kwa malengo ya maendeleo ya mda mrefu. 
 Amesema kwamba China itabaki kuwa rafiki mkubwa wa Tanzania hata iwapo mazingira ya uhusiano wa kimataifa na kiukanda utabadilika na kwamba China inaunga mkono sera ya Tanzania ya kutekeleza miradi yake ya maendeleo kwa kuzingatia hali yake ya kitaifa. 
 Xi amesisitiza kwamba China ipo tayari kushirikiana na Tanzania kwa njia mbalimbali ikiwemo kisiasa akiongezea kwamba China inasaidia taasisi zinazoekeza nchini Tanzania katika sekta za ujenzi, kilimo, viwanda miongoni mwa zingine. 
 Licha ya uhusiano wa miaka zaidi ya 50 baina ya Tanzania na China, awamu ya kwanza ya Rais Magufuli haikuonekana ikitilia mkazo historia ya ushirikiano wa nchi hizo. 
 Katika mazungumzo yao Xi alimpongeza pia rais John Magufuli kufuatia ushindi wake katika uchaguzi mkuu wa mwezi Oktoba. 
 Imetayarishwa na Kennes Bwire, VOA, Washington DC
Baadhi ya vyama vya siasa vya Mali vimelaani mapinduzi ya kijeshi yaliofanyika mapema wiki hii na kutaka kuundwa kwa haraka utawala wa mpito wa kiraia. 

Lakini viongozi wa vyama vya upinzani na vuguvugu la kutaka mageuzi nchini humo la M5-RFP wanaunga mkono msimamo wa Baraza la Kijeshi CNSP, na kupongeza mapinduzi hayo, huku wakiitaka Jumuia ya uchumi ya Afrika Magharibi, ECOWAS, kutoingilia kati masuala ya ndani ya nchi yao.  
 Wakati huo huo ECOWAS imetangaza kwamba inapeleka ujumbe viongozi mjini Bamako ili kuwataka wanajeshi kurudisha mara moja utawala wa kikatiba na kiraia na kumuachilia huru Rais Ibrahimi Boubacar Keita na maafisa wa serikali yake.  
 Baraza jipya la utawala wa kijeshi nchini Mali CNSP linapinga uingiliaji kati wa nchi za kigeni katika masuala ya ndani ya nchi hiyo na limetangaza Alhamisi kwamba litaunda serikali ya mpito hivi karibuni baada ya kukutana na viongozi wa vyama vyote vya kisiasa na asasi za kiraia.  
 Mwenyekiti wa kamati ya utendaji ya M5-RFP Choguel Maiga amewaonya wale walioiwekea nchi yake vikwazo kwamba wanakiuka makubaliano ya kimataifa.  
 Choguel Maiga, mwenyekiti wa kamati ya utendaji ya M5-RFP: "Ikiwa rais wa zamani Ibrahim Boubacar Keita alitangaza kujiuzulu na kuivunja serikali na bunge na jumuia ya kimataifa imeshuhudia, tunajiuliza inawahusu nini ECOWAS kuingilia kati." 
 Matamshi hayo yametolewa baada ya Viongozi wa ECOWAS kukutana kwa kikao cha dharura Alhamisi kupitia mtandao na kuamua kwamba wanapeleka ujumbe wa viongozi wa juu . Rais wa Niger Mahamadou Issoufu ambae ni mwenyekiti wa ECOWAS hivi sasa, anasema wakati wa mapinduzi umekwisha.  
 Mahamadou Issoufou, Rais wa Niger, Mwenyekiti wa ECOWAS: "Kwa hivyo tutaanza majadiliano na viongozi wa baraza la kijeshi ili kuwasilisha ujumbe wa jumuiya yetu na kuwafahamisha kwamba muda wa kuchukua madaraka kwa nguvu umekwisha."  
   
 Viongozi wa ECOWAS wametoa wito wa kuachiliwa kwa Rais Keita na maafisa wake na kurudishwa madarakani mara moja kulingana na katiba ya Mali.  
 Msimamo huo unaungwa mkono na vyama kadhaa vya kisiasa nchini Mali ambavyo vinasema vinalaani mapinduzi lakini hivi sasa yamefanyika hivyo inabidi mazungumzo kuanza ili kuunda utawala wa mpito kuelekea uchaguzi mpya.
Polisi wa jengo la bunge wameamrisha kufungwa kwa jengo lote, wakieleza sababu za kuwepo na kitisho kikubwa, pale maelfu ya waandamanaji wafuasi wa Rais Trump, kuvamia jengo hilo Jumatano jioni kulalamika dhidi ya utaratibu wa kuidhinisha ushindi wa Joe Biden.  

Baraza la Senate lililazimika kuahirisha kikao chake wakati kilipokua kinaendelea na utaratibu wa kuidhinsha kura za wajumbe wa uchaguzi kwa ajili ya Biden. 
 Makamu rais Mike Pence, aliyekua anaongoza kikao hicho aliondolewa mara moja na walinzi wa usalama wa rais kupitia njia ya chini kwa chini za jengo la bunge. 
 Picha za video zinazosamba kwenye mitandao ya kijamii na vyombo vya habari vya Marekani, zinaonesha wafuasi wa Trump wakivuka kwa nguvu uzio wa polisi nje ya jengo la Bunge kuingia ndani na wengine wakizunguka kwnye uwanja wa jengo hilo. 
 Utaratibu wa kuidhinisha matokeo ya uchaguzi wa rais kawaida ni sherehe ya inayofanyika ndani ya bunge kama hatua ya mwisho ya kuidhinisha rasmi matokeo ya Wajumbe wa Uchaguzi walompatia ushindi Biden hapo Disemba 14, lakini utaratibu huo ulipingwa na wabunge wa chache wa chama cha Republican. 
 Meya wa Washington Muriel Bowser ametangaza amri ya kutotoka nje kuanzia saa kumi na mbili Jumatano jioni.
Rais wa Somalia Mohamed Abdullahi Mohamed ametia saini sheria iliyoibua utata, inayoongeza mamlaka yake kwa miaka mingine miwili, licha ya vitisho vya vikwazo kutoka kwa jumuiya ya kimataifa.  

Shirika la taifa la utangazaji nchini humo limeripoti kuwa Rais huyo, maarufu kama Farmajo, "alikuwa amesaini mswaada maalum, wa kutoa mwongozo wa uchaguzi nchini humo, baada ya kupitishwa kwa kauli moja na bunge." 
 Baraza la wawakilishi la Somalia Jumatatu lilipiga kura ya kuongeza muda wa rais baada ya miezi kadhaa ya makubaliano juu ya kufanyika kwa uchaguzi katika taifa hilo. 
 Hata hivyo, spika wa Seneti alishutumu hatua hiyo kuwa ni kinyume na katiba, na azimio hilo halikuwasilishwa mbele ya baraza kuu, ambalo kwa kawaida linahitajika, kabla ya kutiwa saini kuwa sheria. 
 Farmajo na viongozi wa serikali tano za majimbo ya Somalia, walikuwa wamefikia makubaliano mwezi Septemba mwaka jana, kuhusu jinsi ya kufanyika kwa uchaguzi wa moja kwa moja wa bunge na urais mwishoni mwa 2020 na mapema 2021. 
 Lakini makubaliano hayo yalisambaratika wakati mabishano yalipozuka, na duru nyingi za mazungumzo zimeshindwa kusuluhisha mgogoro huo.
Ethiopia imezuia mitandao ya kijamii Facebook, Whatsapp na Instagram, taasisi inayofuatilia matumizi ya mitandao ya kijamii, Netblocks imesema Jumatatu. 

Mkurugenzi wa Netblocks Alp Toker ameliambiia shirika la habari la Reuters kwamba mitandao hiyo ya kijamii imezuiliwa katika maeneo sita nchini Ethiopia. 
 Mitandao ya kijamii kama Twitter, Youtube, Snapchat, LinkedIn na Reddit bado inafanya kazi, Toker amesema. 
 Wanaotumia mitandao ya kijamii wenye huduma za VPN wanaweza kufanya kazi licha ya mitandao hiyo kuzuiliwa, Toker ameongeza. 
 Jumamosi, tume ya uchaguzi nchini Ethiopia ilisema uchaguzi wa bunge uliokuwa umepangwa kufanyika tarehe 5 Juni umeahirishwa hadi tarehe nyingine ambayo haijatangazwa kutokana na changamoto za kiufundi. 
 Huduma ya internet ilizuiliwa miaka ya nyuma wakati wa mizozo ya kisiasa, huduma hiyo ilifungwa mwaka 2020 katika jimbo la kaskazini la Tigray baada ya jeshi la Ethiopia kuanzisha mashambulizi dhidi ya wapiganaji wa TPLF baada ya ngome zake kushambuliwa.
Maelfu ya wananchi wa Iraq walikusanyika katika uwanja wa Tahrir Square ulioko katikati ya mji wa Baghdad Jumapili kuadhimisha mwaka mmoja tangu mauaji ya watu wawili yaliyofanywa na shambulizi la anga la Marekani, mmoja ni jenerali wa ngazi ya juu wa Iran na kiongozi wa kikundi cha wanamgambo wenye nguvu wa dhehebu la Shia. 

Shambulizi la mwaka 2020 la Marekani lililofanywa kwa kutumia ndege zisizo kuwa na rubani karibu na uwanja wa ndege wa Baghdad lilimuua Meja Jenerali Qasem Soleimani, kamanda wa Kikosi Maalum cha Quds cha Jamhuri ya Kiislamu ya Iran (IRGC) na Abu Mahdi al-Mohandes, naibu kiongozi wa wanamgambo wa kikundi cha Hashd al-Shaabi cha Iraq, pamoja na wanamgambo washirika wengine kadhaa wa Iran.  
 Wengi kati ya waandamanaji walikuwa wamebeba mabango ya picha za Soleimani na al-Mohandes huku wengine wakidai kufukuzwa kwa vikosi vya Marekani nchini Iraq. 
 Maelfu ya waombolezaji waliandamana katika barabara kuu inayoelekea uwanja wa ndege wa Baghdad jioni ya Januari 2 kuwaenzi Soleimani na al-Mohandes na wengine 10 waliouliwa katika shambulizi la Marekani. 
 Sehemu ya shambulizi hilo la Marekani kwa kutumia ndege isiyokuwa na rubani imegeuzwa kuwa uwanja mtakatifu uliotengwa kwa kuwekwa kamba nyekundu, kumewekwa picha ya Soleimani na al-Muhandis katikati, huku waombolezaji wakiwasha mishumaa. 
 Mauaji ya Soleimani yalizua hofu juu ya kutokea mgogoro wa kijeshi kati ya Marekani na Iran. 
 Mivutano kati ya Washington na Tehran imeongezeka tangu Rais wa Marekani Donald Trump alipojitoa katika mkataba wa nyuklia wa Iran mwaka 2018 na kurejesha vikwazo vikali vya uchumi kwa Iran. 
 Wakati Soleimani alipouliwa, Trump aliposti ujumbe wa Twitter kuwa Wairan walikuwa “wamewaua au kuwajeruhi vibaya sana maelfu ya Wamarekani kwa kipindi kirefu na walikuwa wanapanga kuuwa zaidi.” 
 Iran ilijibu mauaji hayo ya viongozi hao wawili kwa kurusha makombora katika kambi za kijeshi nchini Iraq yenye vikosi vya Marekani. 
 Hatua za usalama zimeimarishwa nchini Iraq na vikosi vya usalama vimepelekwa kwa idadi kubwa. Wizara ya Mambo ya Ndani imesema Januari 2 kuwa mpango maalum ulikuwa umeandaliwa kuwalinda waandamanaji. 
 Hatua za usalama pia ziliongezwa katika maeneo yaliyo karibu na eneo la Green Zone mjini Baghdad, ambalo lina ofisi za balozi za nje na ofisi za serikali. 
 Kwa wiki kadhaa, maafisa wa Marekani wanahisi kuwa Iran au washirika wanamgambo wangeweza kufanya mashambulizi ya kulipiza kisasi katika maadhimisho ya mwaka mmoja tangu kuuwawa kwa Soleimani Januari 3. 
 Januari 2, Waziri wa Mambo ya Nje wa Iran Mohammad Javad Zarif alimsihi Trump kutoingia katika “mtegoni” kwa kutumia kile kinachodaiwa kuwa ni mpango wa Israeli wa kuchochea vita kwa kushambulia vikosi vya Marekani nchini Iraq. 
 “Habari mpya za kijasusi kutoka Iraq zinaonyesha kuwa mamluki wa Israeli wanapanga njama za mashambulizi dhidi ya Marekani – na kumfanya Trump ambaye yuko njiani kumalizika muda wake wa uongozi kuamini uongo utakao halalisha kitendo cha kuanzisha vita,” amesema Zarif katika ujumbe wa Twitter. 
 Siku moja baadae, afisa wa Israeli aliluuza madai kuwa nchi yake ilikuwa inajaribu kuirubuni Marekani kuanzisha vita dhidi ya Iran na kusema ni “upuuzi.” 
 Ni Israeli ndiyo inatakiwa kuchukua tahadhari kwa uwezekano wa mashambulizi ya wairan katika maadhimisho yam waka mmoja tangu Soleimani kuuwawa, Waziri wa Nishati Yuval Steinitz amesema katika radio ya umma ya Kan Januari 3.
China Alhamisi imesema kuwa inatoa chanjo za Covid-19 kwa karibu mataifa 40 ya kiafrika ikieleza hatua hiyo kuwa ya kibinadamu wakati baadhi wakiona kana kwamba ni mwendelezo wa kile kinatajwa kuwa diplomasia kupitia utoaji wa chanjo. 

Kwa mujibu wa shirika la habari la AP, waziri wa mambo ya kigeni wa China Wu Peng, ameambia wanahabari kwamba china imetoa misaada ya kuuza chanjo hizo kwa bei nafuu kwa mataifa hayo. 
 China imesema kuwa imechukua msimamo tofauti na baadhi ya mataifa yaliosema kuwa yangetoa chanjo kwa mataifa mengine baada ya kukamilisha kutoa chanjo kwa watu wake ikionekana kulenga Marekani. 
 Licha ya Marekani kulaumiwa na baadhi ya mataifa kwa kutopeleka chanjo kwa mataifa mengine, Rais Joe Biden Jumatatu ameahidi kutoa dozi milioni 20 katika muda wa wiki sita zijazo na kufikisha jumla ya chanjo zilizotolewa na Marekani kufikia sasa kuwa milioni 80. 
 Hata hivyo haijafafanuliwa ni mataifa yapi yatakayopokea chanjo hizo. Dozi hizo zinatarajiwa kutoka kwa makampuni ya kutengeneza dawa ya Marekani kama vile Pfizer, Moderna na Johnson & Johnson. 
 Mtayarishaji- Harrison Kamau
Maafisa wa uchaguzi wa Israel wajitayarisha kwa uchaguzi muhimu wa nne wa bunge katika kipindi cha miaka minne Jumanne. 

Kesho itakuwa ni sku ya mapumziko pale wapiga kura mlioni 6.5 walojiandikisha watakapo kwenda kupiga kura kwenye vituo elfu 12 127, vilivyowekwa ndani ya shule za nchi hiyo. 
 Kwa mara nyingine Waziri Mkuu Benjamin Netanyahu aliyeko madarakani kwa miaka 12 anagobania tena nafasi yake akiwa anakabliwa na mashtaka ya uhalifu.  
 Netanyahu, ambae ni Waziri Mkuu wa kwanza kufunguliwa mashtaka ya uhalifu akiwa madarakani anatarajiwa kushinda, lakini hatoweza kupata viti 61 vinavyohitajika kuunda serikali kulingana na uchunguzi wa maoni. Uchaguzi huu unakabiliwa na ushindani mkubwa kutokana na kujitokeza vyama vipya vya mrengo wa kulia. 
 Hivyo kuwepo uwezekano wa mvutano wa kutoweza kuunda serikali baada ya uchaguzi wa tano mfululizo, ikiwa ni historia katika nchi hiyo. 
 Nchini Israel wapiga kura huchagua vyama na wala si wagombea mmoja mmoja na chama cha Waziri Mkuu cha Likud cha tazamiwa kupata ushindi.
Wapiga kura nchini Jamhuri ya Afrika ya Kati wanapiga kura katika uchaguzi wa rais na wabunge Jumapili kama ilivyopangwa, wakipuuza vitisho vya ghasia vilivyotolewa na waasi. 

Katika mji mkuu, Bangui mkazi wa mjini humo, Desire Ngaibona anasema : “Kwa kweli nimefurahi (kupiga kura) na nawataka raia, hata wale ambao bado wako majumbani, kujitokeza kupiga kura kwa wingi ili ifikapo kesho, amani irejee nchini mwetu.” 
 Mahakama ya Katiba imekataa ombi la upinzani Jumapili kuchelewesha uchaguzi huo. 
 Uchaguzi wa taifa wa Jamhuri ya Afrika ya Kati unafanyika wakati serikali, washirika wa kimataifa na walinda amani wa Umoja wa Mataifa wameshirikiana kuzuia shambulizi lolote la waasi. 
 Rais Faustin Archange Touadera, ambaye anagombea awamu nyingine, anaonekana kuwa ndiye mgombea anayetakiwa kati ya wagombea wengine 17. 
 Touadera na wafuasi wake wamemshutumu kiongozi wa zamani, Francois Bozize, kwa kuwa upande wa waasi na kushawishi ghasia zinazolenga kuipindua serikali, shutuma ambazo Bozize amekanusha. 
 Hata hivyo, AFP imeripoti kuwa Jumapili Bozize aliwasihi watu kutopiga kura katika uchaguzi wa Jumapili. 
 Umoja wa Mataifa umemuwekea vikwazo Bozize na hivyo amezuiliwa kugombea katika kinyang’anyiro cha uchaguzi huu.
Jengo la ghorofa linalo fahamika kama House of Wonders (Bait al- Ajaib) lililopo Stone Town, Zanzibar limeanguka Ijumaa huku baadhi ya watu walio kuwemo wakidaiwa kufukiwa na kifusi cha jengo hilo.  

Jengo hilo linalo tazamana na Bustani ya Forodhani ni jengo kubwa na refu zaidi katika eneo la Stone Town na ni miongoni mwa majengo ya zamani yaliyo jengwa mwaka 1883 na baadaye kufanyiwa ukarabati miaka ya karibuni.  
 Taarifa kutoka katika eneo la ajali hiyo zinasema kuwa wafanya kazi wanne wamefunikwa na kifusi wakati juhudi za uokoaji zikiendelea.  
 Rais wa Zanzibar Hussein Mwinyi alifika katika eneo la tukio ambapo alipewa taarifa juu ya juhudi za uokoaji zinazo endelea katika jengo hilo la kihistoria.  
 Vyanzo vya habari vinaeleza kuwa jengo hilo ambalo liko pembezoni mwa Bahari ya Hindi katika Barabara ya Mizingani, limejengwa kati ya makumbusho ya kale ya Zanzibar ambalo pia limekuwa kielelezo kikubwa cha historia na tamaduni za watu wa Zanzibar na kukua kwa lugha ya Kiswahili.  
 House of Wonders lilikuwa miongoni mwa majengo sita ya Ikulu na makazi ya zamani ya Sultan wa pili wa Zanzibar, Barghash bin Said, enzi za ukoloni na biashara, katika karne ya 17.  
 House of Wonders kwa sasa lilikuwa limefungwa kutumika kutokana na sehemu kubwa ya jengo hilo kupasuka na kuharibika na kuanguka roshani yake mwaka 2012 kisha kuanguka paa la jengo hilo mwaka 2015. 
 Na hivyo kuharibu muundo, uimara na muonekano wa jengo hiloambapo makumbusho yake yalilazimika kuhamishiwa eneo jingine.  
 Kulingana na Global TV Online Kamanda wa Polisi Mkoa wa Mjini, Magharibi, Alhaji Awadhi, hakuweza kupatikana kuzungumzia tukio hilo. Msaidizi wake amesisitiza ni mamanda pekee anayeweza kuzungumziasuala hilo.
Madai ya kuwepo kura bandia yametolewa na wagombea wa upinzani hasa katika vituo vya kupigia kura jijini Dar-es-salaam, Kigoma na Pangani Tanga, japo mwenyekiti wa tume ya uchaguzi amesema madai hayo hayajathibitishwa.  

Kura zinaendelea kuhesabiwa nchini Tanzania baada ya uchaguzi ambao kwa kiasi kikubwa, maafisa wa uchaguzi wanasema umekuwa mtulivu. 
 Kata nne hazijafanya uchaguzi wa madiwani kutokana na sababu mbalimbali. 
 Mwenyekiti wa tume ya taifa ya uchaguzi NEC, Jaji Mstaafu, Semistocles Kaijage amesema kwamba kata nne zilizoshindwa kufanya uchaguzi wa ngazi ya madiwani ni kutokana na kwamba wagombea katika kata tatu walifariki dunia. 
 Uchaguzi umeahirishwa katika kata ya nne baada ya kukosekana karatasi za kupigia kura. 
 Madai ya kuwepo kura bandia yametolewa na wagombea wa upinzani hasa katika vituo vya kupigia kura jijini Dar-es-salaam, Kigoma na Pangani Tanga, japo mwenyekiti wa tume ya uchaguzi amesema madai hayo hayajathibitishwa. 
 Mgombea ubunge kwa tiketi ya chama cha chadema katika jimbo la Kawe, Halima Mdee alikamatwa napolisi na kuachiliwa baadaye alipodai kwamba kulikuwa na udanyanganyifu ulikuwa unaendelea katika baadhi ya vituo vya kupigia kura. 
 Picha za video ambazo zimeekwa kwa mitandao ya kijamii na watu mbalimbali wakiwa sehemu mbalimbali za Tanzania, zinaonyesha wafuasi wa upinzani kizichoma moto karatasi za kura zinazodaiwa kuwa bandia. 
 Mawasiliano kupitia kwa mitandao ya kijamii imeathiriwa kwa kiasi kikubwa kutokana n aukosefu wa internet na kulazimu baadhi ya watu kutumia VPN. 
 Huduma ya internet, whatsapp, twitter na mitandao mingine imesitishwa kabisa katika baadhi ya sehemu za nchi. 
 Watumiaji wa internet wamesema tukio la internet kupungua kasi yake wakati wa uchaguzi ni la kwanza kuwahi kushuhudiwa nchini humo. 
 Mgombea wa urais Tanzania bara Tundu Lissu amesema kwamba dosari nyingi zimejitokeza katika vituo vingi vya kupigia kura, Pamoja na kuwepo vijisanduku vya kupigia kura ambavyo tayari vilikuwa vimeshajazwa kura kabla ya zoezi la kupiga kura kuanza. 
 Ameandika kwenye ukurasa wake wa twiter kwamba mawakala wa chama chake wamezuiwa kuingia katika vituo vya kupigia kura. 
 Lisu ni mshindani mkuu wa rais wa sasa John Magufuli anayegombea mhula wa pili madarakani. 
 Kamanda wa Jeshi la Polisi Mkoa wa Mtwara Mack Njera amesema kwamba zoezi la upigaji kura limefanyika vizuri na kwa amani na kusisitiza kwamba usalama umeimarishwa ili kufanikisha zoezi hilo. 
 Kiongozi wa chama cha upinzani cha ACT Wazalendo Zitto Kabwe, ameandika kwenye ukurasa wake wa twiter kwamba wamekamata kura kadhaa ambazo tayari zilikuwa zimepigwa kabla ya vituo kufunguliwa. 
 “Tumekamata kura ambazo zimeshapigwa katika Jimbo langu la Uchaguzi. Tutazuia kila mbinu yao chafu. Kila mbinu yao chafu,” ameandika Kabwe. 
 Tume ya uchaguzi imesema tuhuma zote sio za kweli na sinastahili kupuuzwa. 
 Matokeo ya kura za madiwani na wabunge yanatarajiwa kuanza kutolewa wakati wowote. 
 Matokeo ya kura za urais anatarajiwa kuchukua mda kutolewa. 
 Kwa mujibu wa katiba ya Tanzania, matokeo ya kura za urais hayapingwi mahakamani. 
 Imetayarishwa na Kennes Bwire, VOA, Washington DC
Wakuu wa Facebook wamefuta ujumbe wa Rais Donald Trump kwa kwenda kinyume na sera inayokataza kupotosha habari za virusi vya corona. 

Ujumbe huo ulioonyesha picha ya video ya Fox News ambapo Trump anasema watoto “wanakinga asili” dhidi ya virusi hivyo. 
 Facebook ilisema Jumatano kuwa “picha ya video inajumuisha madai yasiokuwa sahihi kwamba kikundi cha watu wanakinga dhidi ya COVID-19 jambo ambalo linakiuka sera zetu mbalimbali juu ya madhara ya upotoshaji wa taarifa za COVID.” 
 Saa kadhaa baadae, kampuni ya Twitter ilizuia kwa muda kampeni ya Trump kutuma ujumbe katika akaunti yake, mpaka itakapo ondoa video hiyo yenye utata. Akaunti ya Trump ilituma video hiyo tena. 
 Kampuni hiyo imesema katika taarifa iliyotolewa Jumatano jioni kuwa ujumbe huo ulivunja kanuni zinazokataza upotoshaji wa COVID. 
 Wakati ujumbe wa tweet unapovunja kanuni zake, Twitter inawataka watumiaji wa mtandao kuondoa tweet hiyo inayolalamikiwa na inawakataza kutoweka ujumbe wowote mwengine mpaka wafanye hilo. 
 Twitter kwa ujumla imekuwa inafanya haraka kuliko Facebook katika miezi ya karibuni kuweka ilani kwa ujumbe wote wa rais ambao unakiuka sera zilizowekwa dhidi ya upotoshaji wa taarifa na unyanyasaji. 
 Hii si mara ya kwanza kwa Facebook kuondoa ujumbe wa Trump, Facebook imesema, lakini ni mara ya kwanza imefanya hivyo kwa sababu inaeneza taarifa potofu juu ya virusi vya corona. Kampuni hiyo imetoa tahadhari kuhusu ujumbe anaotoa. 
 Utafiti mbalimbali unaeleza, lakini hujaweza kuthibitisha, kuwa watoto ni nadra kuambukizwa kuliko watu wazima na aghlabu wanakuwa na dalili hafifu za maambukizo. Lakini hilo siyo sawa na “kinga kamili” dhidi ya virusi. 
 Utafiti wa Kituo cha Kuzuia Maambukizi ya Maradhi (CDC) kilichowahusisha watoto 2,500 uliochapishwa mwezi Aprili umegundua kuwa mmoja kati ya watoto watano wenye maambukizi walilazwa hospitali ukilinganisha na watu wazima ambapo mmoja kati ya watatu walilazwa ; na watoto watatu walifariki. 
 Utafiti huo unakosa takwimu kamili kwa matukio yote ya maambukizi, lakini pia inapendekeza kuwa watoto wengi waloambukizwa hawana dalili zozote, kitu kinachoweza kuwafanya waeneze virusi kwa wengine.
Rais wa Marekani, Donald Trump, na mkewe Melania Trump, wamepata maambukizi ya virusi vya corona. 
 Rais Trump, muda mfupi uliopita ameandika kupitia ujumbe wa Twitter kwamba, yeye na mke wake wameambukizwa Covid-19. 
 Kupitia ujumbe huo, rais Trump amesema kwamba atajiweka kwenye karantini kwa siku 14, kama inavyo elekezwa na wataalamu wa afya. 
 Taarifa hiyo ya kuambukizwa Covid-19, imethiitishwa na vituo mbalimbali televisheni vya Marekani. 
 Daktari wa White House, Ronny Jackson, amethibitisha juu ya taarifa hizi, lakini ameeleza kwamba rais Trump, na mke wake wapo katika hali njema. 
 Imeelezwa kuwa rais ataendelea na majukumu yake wakati anafuata taratibu za kiafya. 
 Kabla ya ujumbe wa Twitter, wa rais Trump, kutangaza kuambukizwa Covid-19, alitangaza kwamba mkurugezi wa mawasiliano wa White House, Hope Hicks, ameambikizwa Covid-19. 
 Katika ujumbe wake, rais Trump, amewema "watapamabana na ugonjwa huo na watakuwa salama."  
 Kwa upande wa mke wa rais Melania Trump, ameandika kupitia ujumbe wa Twitter, 
 "kwa kuwa Wamarekani wengi wamepitia janga hili, nitakaa nyumbani baada ya kugundulika kuambukizwa Covid-19. Tupo katika hali nzuri, na nimeahirisha shughuli zote za umma. Tafadhali hakikisha mnakuwa salama, na tutapita katika hili." 
 Tutawaletea taarifa zaidi kadri tutakavyo zipata.
Kazi ya kuhesabu kura inafanyika Chad na Benin ambako wapiga kura katika nchi hizo mbili za magharibi mwa Afrika walipiga kura Jumapili kwenye uchaguzi wa urais ambapo wanasiasa wa upinzani wanadai walizuiwa kushiriki. 
 Idriss Deby Itno wa Chad, akichanganya mbinu kali na ujuzi wa kisiasa, amewaweka kando wapinzani wake wenye nguvu, akiwa njiani kuelekea kwenye muhula wa sita kama rais baada ya miaka 30 katika uongozi wa taifa lake. 
 Nchini Benin Rais Patrice Talon alionekana atashinda uchaguzi wa pili Jumapili baada ya kura ya mvutano mkali, huku wakosoaji wakimtuhumu kuiba uchaguzi huo kwa kuwatenga viongozi wa upinzani.  
 Rais Patrice Talon wa Benin, tajiri wa pamba aliyechaguliwa kwa mara ya kwanza mwaka 2016, alikabiliana na wapinzani wawili wasiojulikana wakati viongozi wengine wakuu wa upinzani wa nchi hiyo walisusia uchaguzi huo. 
 Benin wakati mmoja ilisifiwa kama nchi yenye demokrasia yenye nguvu katika eneo lenye changamoto, lakini idadi kubwa ya wapinzani sasa wako uhamishoni au wamekataliwa na tume ya uchaguzi au wamelengwa kwenye uchunguzi na mahakama maalum. 
 Mvutano uliongezeka kabla ya kura, na maandamano yalizuka katika miji kadhaa katika ngome za upinzani ingawa upigaji kura uliendelea kwa amani Jumapili. 
 Wafuasi wa Talon wamekataa shutuma za kuwa uchaguzi utaibiwa , wakisema hali imewekwa sawa kwa kura ya haki. 
 Rais wa tume ya uchaguzi Emmanuel Tiando aliambia shirika la habari la AFP Jumamosi kuwa licha ya ucheleweshaji wa kupeleka vifaa vya uchaguzi kaskazini, hakuna chochote kinachozuia uchaguzi huo kufanyika. 
 Zaidi ya watu milioni 4.9 wanastahiki kupiga kura katika vituo zaidi ya 15,500. Matokeo ya mwisho hayatarajiwa hadi Jumatatu au Jumanne. Christian Tchogninou, mwakilishi wa chama cha rais Talon anasema kila kitu kilienda sawa Jumapili. 
 Huko Chad, rais Idriss Deby Itno, mtawala kwa miaka 30 iliyopita, anajiandaa kushinda muhula wa sita. Mshirika huyo muhimu katika kampeni ya Magharibi ya kupambana na kundi la jihadi huko Sahel, Deby, mwenye umri wa miaka 68, ndiye anayeongoza katika kinyang'anyiro cha wagombea sita bila wapinzani wakuu na baada ya kampeni ambayo maandamano yalipigwa marufuku au kutawanywa. 
 Akizungumza na waandishi wa habari alipopiga kura yake katika kituo kikuu cha kupigia kura katika mji mkuu N'Djamena, Deby alitoa mwito kwa wanaume na wanawake wote wa Chad popote walipo kujitokeza kwa wingi na kupiga kura, huku akipuuzia wito wa vyama vya upinzani kususia uchaguzi. 
 Katika nchi hizo mbili wapiga kura wamegawanyika kwa karibu masuala sawa.Chad imepambana na umaskini na ukosefu wa utulivu tangu kupata uhuru wake kutoka kwa Ufaransa mwaka 1960. 
 Mwanajeshi mwasi wa zamani ambaye alitwaa madaraka katika mapinduzi mwaka 1990, Deby alifanikiwa mara mbili, kwa msaada wa Ufaransa, alizuia majaribio ya kumwondoa mamlakani.
Marekani imejiondoa rasmi kutoka kwa mkataba wa Paris wa kupambana na athari za mabadiliko ya hali ya hewa. 
 Hatua hiyo inatimiza ahadi ya rais Donald Trump ya kuiondoa Marekani ambayo ndio mchafuzi mkubwa wa hewa kote duniani, kutoka kwa mkataba huo. 
 Hata hivyo, aliyekuwa makam wa rais Joe Biden, ameahidi kurejesha Marekani kwenye mkataba huo, endapo atashinda uchaguzi mkuu, ambao matokeo yake bado yanasubiriwa. 
 Rais Donald Trump alitangaza nia ya kuindoa Marekani kutoka mkataba huo, June 2017, kwa madai kwamba unaathiri uchumi wa Marekani. 
 Marekani inakuwa nchi pekee kati ya wanachama 197 kujitoa kwenye mkataba huo wa kupambana na mabadiliko ya hali ya hewa ulioundwa mwaka 2015. 
 Uingereza, Ufaransa, Chile na Italy, zimesema kwamba hatua ya Marekani ni ya kusikitisha.
Serikali ya Kenya imesema kwamba haiwezi kugharamia matibabu kwa wagonjwa wa Corona nchini humo kupitia bima ya afyaya NHIF kwa sababu matibabu hayo ni ghali sana.  

Raia wa Kenya mwenye bima ya NHIF hulipia kila mwezi mfuko huo ili kugharamia matibabu mbalimbali yakiwemo ya dharura. 
 Hatua hiyo inajiri wakati Kenya inapambana na wimbi la pili la maambukizi ya virusi vya Corona, idadi ya watu wanaoambukizwa ikiendelea kuongezeka kila siku. 
 Waziri wa afya Mutahi Kagwe ameambia kamati ya bunge ya afya jumatano kwamba matibabu ya corona ni ghali sana kwamba serikali haiwezi kumudu kugharamikia katika hospitali za umma au za kibinafsi. 
 “Tuna bahati kuwa visa vingi tulivyonavyo vinahusu watu walio na mifumo ya bima ya afya ya kibinafsi, na kampuni hizo zinawafaidi. Lakini linapokuwa suala la magonjwa ya kawaida, serikali kupitia NHIF itatekeleza wajibu wake. Kisha serikali inaweza kuongeza mfuko huo.” Amesema Kagwe. 
 Kwa kawaida, serikali hulipia ada hizi kwa wote waliojiunga na wanalipia kila mwezi kuwawezeisha mwananchi kufikia huduma maalum za matibabu kote nchini katika hospitali za umma na za kibinafsi. 
 NHIF pia hugharamia mahitaji ya matibabu ya ghafla na huwa nafuu kwa wagonjwa wenye kipato cha chini. 
 Serikli ya Kneya imesema kuwa kila mkenya atakayeugua corona, atagharamia matibabu yake. 
 Waziri wa afya Mutahi Kagwe amesema kwamba kwa kawaida, serikali huwa haigharamii matibabu kutokana na magonjwa kama janga la corona kwa sababu utakuwa mzigo mkubwa kwa serikali. 
 Kwa sasa, inagharimu dola 100 kupima virusi vya Corona, kila mtu. Gharama hiyo imepelekea wakenya wengi kukosa kujipima na kutambua iwapo wameambukizwa virusi hivyo. 
 Wakenya wameishutumu serikali kutokana nah atua hiyo. Wameikashifu serikali kupitia kwa mitandao ya kijamii wakisema haijali kabisa raia wake wanaofanya kazi kwa bidii kila siku kujenga uchumi wa nchi hiyo. 
 Idadi ya watu mabao wanathibitishwa kuambukizwa virusi vya Corona sawa na vifo, inaendelea kuongezeka kila siku nchini Kenya. 
 Imetayarishwa na mwandishi wetu wa Nairobi Kennedy Wandera
Wakati mji wa Minneapolis ukiteketea kwa moto kutokana na polisi kumuua George Floyd na mshtuko na hali ya kushangazwa ikikua Afrika, baadhi ya balozi za Marekani katika bara la Afrika zimechukua hatua zisizo za kawaida kutoa matamko ya kukosoa tukio hilo, wakisema hakuna mtu aliyekuwa juu ya sheria. 

Taaria hizo zilitolewa wakati mkuu wa Tume ya Umoja wa Afrika, Moussa Faki Mahamat, amelaani “mauaji” hayo ya Floyd na kusema Ijumaa taasisi hiyo ya Afrika inapinga “vitendo vya ubaguzi vinavyoendelea dhidi ya raia weusi wa Marekani.”  
 Afrika haijawahi kushuhudia maandamano ya aina hii ambayo yamezuka kote Marekani, lakini Waafrika wengi wameelezea kuchukizwa na kusikitishwa waziwazi wakijiuliza ni lini Marekani itaweza kufuata njia sahihi.  
 “Mchora vibonzo vya kisiasa wa Kenya Patrick Gathara alituma ujumbe wa tweet “Ujinga gani unaendelea? ‘Wizi wa ngawira unapoanza ndipo na upigaji risasi nao unaanza? Kenya pia inatatizwa na vitendo vya ukatili vya polisi. Gathara, kama wengine, walikerwa na ujumbe huo wa tweet uliotumwa na Rais Donald Trump, ambao ulikosolewa na kampuni ya Twitter kuwa unavunja sheria kwa “kutukuza uvunjifu wa sheria,” ambapo baadae rais alisema ameeleweka vibaya. 
 Kwa kuzingatia taswira ya Marekani katika bara hilo ambapo ushawishi wa China unakua na ambapo wengi wanahisi waziwazi uongozi wa Trump hauijali Afrika, baadhi ya wanadiplomasia wa Marekani wamejaribu kudhibiti hali hii. 
 Balozi wa Marekani nchini Congo, Mike Hammer, akinukuu ujumbe wa tweet kutoka kwa mjasiriamali wa vyombo vya habari nchini humo aliyemtumia ujumbe huo akisema, “Balozi, nchi yako inatia aibu. 
 Amerika ilio na fahari, ambayo ilipitia hatua mbalimbali kuanzia ubaguzi hadi kumchagua Barack Obama, hadi hivi leo haijaweza kutokomeza uovu wa kishetani wa ubaguzi. Ni watu weusi wangapi wanatakiwa wauawe na maafisa polisi wazungu kabla ya vyombo vya serikali kuchukua hatua thabiti?”  
 Jibu la Balozi huyo, kwa Kifaransa : “Ninatatizwa sana na kifo kibaya cha George Floyd huko Minneapolis. Wizara ya Sheria inafanya uchunguzi kamili wa jinai ikiwa ni kipaumbele chao. Vikosi vya usalama duniani ni lazima viwajibishwe. Hakuna yeyote aliyekuwa juu ya sheria.”  
 Taarifa kama hizo pia zilitumwa katika ujumbe wa tweet na balozi za Marekani nchini Kenya na Uganda, wakati balozi za Tanzania na Kenya zilituma ujumbe wa pamoja kutoka ofisi ya Wizara ya Sheria ya Minnesota juu ya uchunguzi unaofanyika.  
 Viongozi wa Afrika pia walipaza sauti hadharani mwezi uliopita juu ya ubaguzi nchini China, wakati Waafrika walipolalamika kutolewa majumbani na kudhalilishwa katika mji wa Guangzhou wakati janga la COVID-19 likiendelea. 
 Wakati huo, Marekani mara moja ilijitokeza na kukosoa, ubalozi wake mjini Beijing ukituma tahadhari muhimu ya kiusalama iliyosema “Ubaguzi dhidi ya Wamarekani-Weusi mjini Guangzhou” na kugusia vitendo vinavyo fanywa dhidi ya watu wanaofikiriwa kuwa Waafrika au na mahusiano na Afrika.  
 Hivi sasa gazeti la China Daily la serikali toleo la Afrika linatuma ujumbe wa tweet ukiwa na picha za video kutoka Minneapolis zenye hashtags #GeorgeFloydWasMurdered and #BlackLivesMatter (GeorgeFloydAliuawa) na (MaishaYaWatuWeusiNiMuhimu).
Kiongozi wa upinzani nchini Uganda Robert Kyagulanyi maarufu Bobi Wine amesema mapema Jumatatu amefuta kesi aliyowasilisha mahakamani kupinga ushindi wa Rais Yoweri Museveni kwenye uchaguzi wa Januari kwa madai kuwa mahakama ya juu inaegemea upande mmoja. 

Kwa mujibu wa shirika la habari la Uingereza, Reuters, Bobi Wine ameayasema hayo wakati akiongea na wanahabari mjini Kampala. 
 Mwanasiasa huyo mwenye umri wa miaka 39 alipinga matokeo ya uchaguzi kwa madai kuwa yalijawa na udanganyifu pamoja na ghasia kwenye sehemu nyingi za nchi hiyo. 
 Museveni ambaye ametawala Uganda tangu mwaka 1986 baada ya kuwa kiongozi wa waasi alitangazwa mshindi kwenye zoezi hilo la Januari 14 akiwa na asilimia 59 ya kura zilizopigwa mbele ya Wine aliepata asilimia 35 ya kura. 
 Msemaji wa mahakama Solomon Muyita hata hivyo amesema kuwa mahakama itamjibu Wine wakati atakapo toa ombi la kufuta kesi hiyo kwa njia rasmi kupitia mawakili wake, akiongeza kuwa alichofanya kwa sasa ni kutoa matamshi ya kisiasa.
Sudan imekuwa katika orodha ya Marekani ya nchi zinazofadhili ugaidi tangu miaka ya 90 na kusababisha vikwazo vya kiuchumi ambavyo vimeathiri uchumi wa nchi hiyo kwa miaka mingi hasa wakati wa utawala wa rais wa zamani Omar al-Bashir 

Waziri Mkuu wa Sudan Abdalla Hamdok amemshukuru Rais Donald Trump wa Marekani kwa hatua yake ya kutangaza kwamba yupo tayari kuiondoa Sudan katika orodha ya nchi zinazofadhili ugaidi duniani. 
 Kupitia mtandao wa Twitter, Hamdok amesema kwamba hatua hiyo inakuja baada ya Sudan kukubali kulipa fidia kwa waathirika wa shambulizi la kigaidi nchini Marekani, ni nzuri sana kwa Khartoum. 
 Rais Trump, ameandika kwenye mtandao wa Twitter kwamba “hatimaye haki imepatikana kwa wamarekani na ni hatua kubwa kwa Sudan”, akiongezea kwamba serikali ya mpito ya Sudan imekubali kulipa dola milioni 335 kama fidia kwa waathirika wa mashambulizi ya kigaidi na familia zao. 
 “Mara tu Sudan itakapotoa pesa hizo, nitaiondoa kwenye orodha ya wafadhili wa kigaidi”, ameandika Trump. 
 Sudan ni mojawapo ya nchi nne ambazo zimeorodheshwa na Marekani kama wafadhili wa Ugaidi. 
 Nchi nyingine ni Iran, Korea kaskazini na Syria. 
 Hatua ya kuorodheshwa kwa nchi hizo imezisababishia madhara makubwa ya kiuchumi, wawekezaji wachache wakionyesha nia ya kuwekeza katika nchi hizo. 
 Sudan imekuwa ikiimarisha juhudi zake za kutaka kuondolewa kwenye orodha ya Marekani kwa muda mrefu. 
 Iliorodheshwa baada ya aliyekuwa rais wa nchi hiyo Omar Al-Bashir kutangaza uhusiano na aliyekuwa kamanda wa kundi la kigaidi la Al-Qaida, Osama Bin Laden mwishoni mwa miaka ya 1990. 
 Nchi hiyo ambayo ina historia ya ghasia na machafuko, ilishuhudia maandamano makubwa mwaka uliopita, yaliyopelekea kuondolewa madarakani kwa Omar Al-Bashir na baadaye serikali ya mpito kuchukua hatamu za uongozi. 
 Utawala wa rais Donald Trump na serikali ya mpito ya Sudan, wamekuwa wakifanya mazungumzo kuhusu Sudan kuondolewa kwa orodha ya nchi zinazofadhili ugaidi duniani, Marekani ikitaka fidia kwa waathiriwa hasa wa shambulizi la kigaidi la mwaka 1998 dhidi ya ofisi za balozi za Marekani nchini Kenya na Tanzania. 
 Imetayarishwa na Kennes Bwire, VOA, Washington DC
Kundi la wanaharakati dhidi ya ujenzi wa makazi ya kiyahudi limesema kuwa serikali ya Israel Jumapili imetangaza mpango wa kujenga makazi mengine 780 kwenye ukingo wa magharibi ikitarajia uungaji mkono kutoka Marekani katika siku za mwisho za utawala wa Trump. 

Kundi hilo linalojulikana kama Peace Now, limesema kuwa asilimia 90 ya majengo mapya yako ndani ya ukingo wa magharibi kwenye eneo ambalo wapalestina wanapanga liwe taifa lao katika miaka ya baadaye. Kwa mujibu wa shirika la habari la Reuters, inasemekana kuwa zaidi ya nyumba 200 zimejengwa kwenye maeneo yasiokubaliwa na ambayo serikali ya Israel imeamua kuhalalisha. 
 Peace Now limeongeza kusema kuwa serikali ya Israel imeongeza ujenzi wakati wa utawala wa Trump ikisemekana kuwa zaidi ya nyumba 12,000 ziliidhinishwa kujengwa mwaka uliopita, idadi iliyo kubwa zaidi ndani ya kipindi cha mwaka mmoja tangu takwimu zilpoanza kuchuliwa mwaka wa 2012. 
 Kundi hilo limesema kuwa kwa kufanya hivyo waziri mkuu wa Israel Benjamin Netanyahu kwa mara nyingine ameweka maslahi yake ya kisiasa mbele ya maslahi ya taifa. Limeongeza kusema kuwa ujenzi huo unadumaza matumaini ya kupatikana kwa suluhisho la kudumu kati ya Israel na Palestina katika siku za mbele na huenda ukazua uhasama na utawala mpya wa marekani katika siku za karibuni. 
 Kufikia sasa hakuna majibu yoyote kutoka kwa utawala wa Netanyahu ingawa wiki iliyopita alisema kuwa ataomba kuidhinishwa kwa miradi hiyo ya ujenzi. Miradi hiyo ni pamoja na nyumba 100 kwenye eneo la Tal Menashe ambapo mwanamke mmoja wa Israel aliuwawa mwezi uliopita kwenye shambulizi ambalo mwanaume wa kipalestina ameshitakiwa. Wapalestina wamekuwa wakidai ardhi ya ukanda wa magharibi iliyochukuliwa na Israel katika mapigano ya mwaka 1967. 
 Imetayarishwa na Harrison Kamau
Serekali ya Misri imesema kwamba itaendelea na juhudi zake leo za kuiondoa meli kubwa ya makasha iliyokwama na kuziba mfereji wa Suez. 
 Oparesheni hiyo itafanywa kwa msaada wa boti zenye nguvu, ili kufungua njia hiyo muhimu kwa biashara ya usafirishaji shehena kwa njia ya bahari iliyozibwa kwa takriban wiki moja sasa. 
 Mfereji huo ambao unaunganisha bahari ya Sham na Mediterranean unatarajiwa kuongezeka kwa kina cha maji leo hii. 
 Wachimba mchanga kuongeza kina cha mfereji waliendelea na kazi usiku kucha wakijaribu kuondoa kingo za mfereji ili kusaidia meli hiyo kubwa kuelea na kuondoka katika eneo hilo. 
 Shirika la habari la Reuters linaripoti kuwa kuna uwezekano wa kuwepo kwa jiwe kubwa chini ya mahala ambapo meli hiyo imekwama. 
 Mpaka sasa kiwango kikubwa cha mchanga kimesha ondolewa kuzunguka meli ya Ever Given iliyokwama.
Rais mteule wa Marekani Joe Biden ameteua maafisa wa ngazi ya juu kusimamia uchumi wa Marekani unaoathiriwa na janga la virusi vya Corona. 

Miongoni mwa walioteuliwa ni aliyekuwa mwenyekiti wa Benki Kuu ya Marekani Janet Yellen, ambaye anakuwa mwanake wa kwanza kuwa waziri wa fedha katika historia ya miaka 231 ya wizara hiyo. 
 Biden amemteua Neera Tanden, kuwa mkuu wa ofisi ya kusimamia utawala na bajeti ya serikali. Iwapo ataidhinishwa na senate, Tanden atakuwa mwanamke wa kwanza, Mmarekani mwenye asili ya Afrika kuongoza Idara hiyo. 
 Wally Adeyemo, ameteuliwa kuwa naibu wa waziri wa fedha, akiwa mmarekani wa kwanza mwenye asili ya Afrika kuteuuliwa katika nafasi hiyo. 
 Wengine walioteuliwa ni Pamoja na mchumi Cecilia Rouse, kuwa mkuu wa baraza la washauri wa uchumi katika white house.  
 Anakuwa mwanamke wa kwanza, mmarekani mwenye asili ya Afrika kushikilia nafasi hiyo. 
 Janga la Corona limeathiri sana uchumi wa Marekani ambao ndio mkubwa zaidi duniani. 
 Wanawake wameteuliwa kuongoza timu nzima ya mawasiliano white house. 
 Ushindi wa Biden waidhinishwa Arizona  
 wakati huo huo viongozi wa jimbo la Arizona wameidhinisha ushindi wa rais mteule Joe Biden na kuendeleza ushindi wa Biden katika majimbo ambayo rais Donald Trump amekuwa akidai kwamba kulifanyika wizi wa kura bila kutoa Ushahidi wowote. 
 Biden ameshinda kura 11 za wajumbe katika jimbo hilo, baada ya kupata zaidi ya kura 10,000 ya alizopata Trump. 
 Biden anakuwa mgombea wa kwanza wa urais wa chama cha democratic kushinda jimbo hilo tangu mwaka 1996. 
 Waziri wa mambo ya nje wa jimbo la Arizona Katie Hobbs, ameidhinisha matokeo ya uchaguzi katika jimbo hilo. 
 Hobbs, ambaye ni mdemocrat, ametangaza matokeo hayo akiwa Pamoja na viongozi wengine wa ngazi ya juu wa chama cha Republican. 
 Viongozi hao wamesema kwamba uchaguzi mkuu katika jimbo hilo ulikuwa wa kweli, sahihi na ulifuata sheria za uchaguzi za jimbo la Arizona. 
 Biden anatarajiwa kuapishwa Januari tarehe 20 na kuwa rais wa 46 wa Marekani. 
 Imetayarishwa na Kennes Bwire, VOA, Washington DC
HATIMAYE Tanzania na Kenya zimekubaliana kumaliza mgogoro wa madereva wa malori uliokuwa unafukuta katika mipaka ya nchi hizo kwa takribani wiki mbili sasa. 

Ufumbuzi wa mgogoro huo umepatikana baada ya viongozi na watendaji wa ngazi mbalimbali katika serikali za Tanzania na Kenya kukutana mpakani eneo la Namanga. 
 Katika kikao hicho kilichoshirikisha mawaziri, wakuu wa mikoa, makatibu tawala na wataalam wa sekta mbalimbali,viongozi hao wamekubaliana kuanzia sasa madereva wa malori watapimwa katika nchi zao na kupewa cheti kitakacho tambulika popote watakapo kwenda kwa muda wa siku 14. 
 Wakisoma makubaliano hayo Waziri wa Uchukuzi wa Tanzania Issack Kamwelwe na Waziri wa Uchukuzi wa Kenya James Machari baada ya kusaini mkataba wa makubaliano walisema kimsingi wameafikiana kuhakikisha kuwa biashara zinaendelea na pia tahadhari za kukabiliana na Corona zinaendelea. 
 Kuhusu utaratibu wa wananchi wa kawaida mawaziri hao wamesema jukumu hilo wamepewa wakuu wa mikoa yote iliyoko mpakani mwa nchi hizo ambao watahakikisha kuwa wananchi wenye mahitaji pande zote wanayapata bila usumbufu na wakati huo huo wakichukua tahadhari. 
 Wamesema katika hatua za awali wananchi watakaoguswa na mpango huu ni pamoja na wakulima ambao wamelima mazao yao upande wa pili wa mpaka ambapo sasa watawekewa utaratibu wa kuvuna mazao yao. 
 Wamesema baada ya tatizo lakundi hilo kutatuliwa litafuata kundi la wafugaji na pia makundi mengine. 
 Mkurugenzi wa Baraza la Biashara la Afrika Mashariki Peter Mathuki na baadhi ya wadau wamepongeza hatua hiyo huku wakiahidi kutoa ushirikiano wa kuhakikisha makubaliano hayo yanakuwa na tija pande zote. 
 Imetayarishwa na Mwandishi wetu Asiraji Mvungi, Tanzania
Rais wa Uganda Yoweri Museveni anaongoza katika uchaguzi wa rais uliofanyika Alhamisi. 

Anaongoza kulingana na matokeo ya awali ambayo yametangazwa Ijumaa na tume ya uchaguzi, huku mpinzani wake mkuu Bobi Wine akisema ana ushahidi kwamba uchaguzi uligubikwa na wizi wa kura. 
 Kwa karibu asilimia 30 ya kura zilizo hesabiwa Alhamisi, Museveni alipata kura millioni 1,852,000 sawa na asilimia 63.9, naye Bob Wine alipata kura laki 821,000 sawa na asilimia 28.4, tume ya uchaguzi nchini Uganda imesema. 
 Bobi Wine, mwanamuziki aliyegeuka kuwa mwanasiasa na kuwahamasisha vijana kwa ajili ya mababiliko ya kisiasa, leo ameuambia mkutano wa waandishi wa habari kwamba alipiga picha ya udanganyifu uliofanyika wakati wa kupiga kura, na kuongeza kuwa anataka matokeo ya amani ya kura. 
 Mapema leo, Wine ameandika kwenye akaunti yake ya Twitter kwamba ana imani ameshinda uchaguzi licha ya wizi mkubwa wa kura na vurugu.
Makamu wa rais wa Marekani, Kamala Harris, na mkurugenzi wa shirika la biashara la dunia (WTO), Alhamisi wamekubaliana kuhusu mahitaji ya kufanyiwa mabadiliko ya biashara za dunia, na kuahidi kufanyakazi pamoja kuongeza kasi ya uchumi wa dunia.  
 Kwa mujibu wa taarifa ya ikulu ya Marekani, Harris ambaye ni makamu wa rais wa kwanza mwanamke mweusi na mwenye asili ya Asia, na ameahidi kutoa ushirikiano kwa mkurugenzi wa WTO, Dr Ngozi Okonjo-Iweala, ambaye ni mwafika na mwanamke wa kwanza kuongoza taasisi hiyo yenye makao yake makuu Geneva. 
 Mazungumzo yao yamefanyika Alhamisi kwa njia ya simu kwa mujibu wa White House. 
 Viongozi hao wawili pia wamekubaliana kuhusu umuhimu wa kuboresha biashara na kuleta usawa, na ukuwaji wa uchumi, pamoja na jukumu ambalo litaboresha hali ya maisha, hali za kazi, haki za binadamu, na ustawi wa familia za wafanyakazi wanaoweza kuwa na jukumu la kutunga sera. 
 Kwa pamoja wamekubaliana kufanyakazi kushughulikia athari za Covid-19 katika uchumi na afya pamoja na mabadiliko ya tabia nchi huku ikihakikishwa dunia inaendelea na hali yake ya kawaida. 
 Makamu wa rais Harris amezungumzia pia vipaumbele vya Marekani katika kuwekeza katika afya na teknolojia ikiwa ndio ukuwaji uchumi na kukuza maendeleo endelevu.
Waalimu nchini Myanmar Ijumaa wamekuwa kundi la hivi karibuni kujiunga na kampeni ya kiraia ya utovu wa nidhamu. 

Wakati huohuo baadhi ya wahadhiri wamekataa kufanya kazi au kushirikiana na viongozi wakipinga kitendo cha jeshi kuchukua madaraka kwa nguvu. 
 Kampeni ya kiraia ya kutotii sheria ilianza na wafanyakazi wa afya muda mchache baada ya mapinduzi ya kijeshi ya Jumatatu. 
 Na kuanzia wakati huo kampeni hiyo ilishika kasi na kujumuisha wanafunzi, makundi ya vijana na baadhi ya wafanyakazi katika sekta za serikali na binafsi. 
 Wakiwa wamevaa vitambaa vyekundu huku wakibeba mabango katika maandamano, waalimu wengi walikusanyika mbele ya majengo ya chuo kikuu cha elimu cha Yangon. 
   
 “Hatutaki mapinduzi haya ya kijeshi ambayo yalinyakua madaraka kinyume cha sheria kutoka kwa serikali yetu iliyochaguliwa”, mhadhiri New Thazin Hlaing amesema.
Rais Donald Trump amemsamehe mshauri wa zamani wa usalama wa taifa Michael Flynn, akilenga moja kwa moja katika siku za mwisho za utawala wake katika uchunguzi wa Russia ambao kwa muda mrefu amesisitiza ulitokana na upendeleo wa kisiasa. Trump alitangaza msamaha huo Jumatano, na kuuita Heshima Kuu. 
 Flynn ni mshirika wa pili wa Trump aliyehukumiwa katika uchunguzi wa Russia kupewa msamaha na rais. Trump alibadilisha adhabu ya rafiki wa muda mrefu Roger Stone siku chache kabla ya kwenda gerezani. Ni sehemu ya juhudi pana ya kutengua matokeo ya uchunguzi ambao uligubika utawala wake na kutoa mashtaka ya jinai dhidi ya nusu ya washirika wake. 
 Kitendo hicho kinaondoa kesi ya jinai dhidi ya Flynn kama vile jaji wa serikali kuu alikuwa akifikiria bila shaka, ikiwa atakubali ombi la wizara ya Sheria la kuondoa mashitaka licha ya kukiri kwake kosa la kusema uwongo kwa maafisa wa FBI juu ya mawasiliano yake na Russia. 
 Imetayarishwa na Sunday Shomari, VOA, Washington Dc
Uamuzi uliokua unasubiriwa kwa hamu kote nchini Marekani umetolewa jioni ya Jumanne baada ya Baraza la Mahakama kukutana kwa saa 10 na kumpata afisa huyo mzungu na hatia ya mauwaji ya George Floyd kwa kumwekea goti kwenye shingo yake kwa karibu dakika 10.  
 Wanaharakati na watu wa tabaka mbali mbali katika mji wa Minneapolis wanasherekea nje ya mahakama ya kufuatia tangazo hilo. 
 Kutokana na kwamba mara nyingi sana kuanzia miaka ya 1980 kesi kama hizi, humalizika kwa maafisa wa polisi wazungu kutopatikana na hati, basi wasi wasi ulikua umetanda kote nchini juu ya uwamuzi gani utakaotolewa na wajumbe hao 12 ambapo 6 ni wazungu na sita ni mchanganyiko wa watu weusi. 
 Mapema White House ilisema inafuatilia kwa karibu kabisa kesi hiyo ya Minneapolisi na msemaji wa Ikulu Jen Psaki anasema wanawasiliana na mameya na magavana ili kuhakikisha kuna maandamano ya amani na utulivu.  
 “Maoni yake rais, ni yale yale ya kutaka kifungu cha kanza cha katiba kuheshimiwa kinachoruhusu maandamano ya amani. na kuandamani dhidi ya ukosefu wa haki ni jambo ambalo kila mmarekani anahaki ya kufanya . lakini daima anasema maandamano ni lazima yafanyike kwa amani”. 
 Ingawa matokeo ya kesi hii huwenda ikaamua hatima ya jinsi polisi wanavyowatyendea Wamarekani weusi, lakini waendesha mashtaka katika hoja yao ya kufunga kesi siku ya Jumatatu waliwaambia wajumbe wa Baraza la Mahakama kwamba wana jukumu kubwa kuhusiana na mustakbal wa sheria hapa nchini, lakini ni lazima wakumbuke kwamba kwa wakati huu wanapima uzito wa kesi ya mtu mmoja na wala siyo mfumo kamili ya sheria.
Shirika la Fedha Duniani (IMF) limesema liliikopesha Kenya Shilingi 255 bilioni, sawa na dola bilioni 2.4, kusaidia katika kudhibiti deni la umma.  

Katika taarifa ya shirika hilo la kimataifa iliyowekwa kwenye tovuti yake leo Jumatano, IMF imesema Kenya ilikuwa ikikabiliwa na changamoto za kifedha kutokana na madeni iliyokuwa ikiyalipa. 
 Mkopeshaji huyo alisema Kenya ilijikuta katika dimbwi la deni baada ya janga la Covid-19 kuharibu uchumi wake. 
 Taasisi hiyo ya ukopeshaji wa kimataifa imesema kuwa changamoto zingine za kifedha ambazo Kenya inakabiliwa nazo, zilikuwa zimeainishwa katika bajeti ya mwaka wa kifedha wa 2020/2021.  
 IMF inasema ina matumaini kuwa uchumi wa Kenya utaimarika mara tu hali ngumu ya Covid-19 itakapodhibitiwa. 
 Kauli yake inajiri siku chache baada ya baadhi ya raia wa Kenya kuitaka taasisi hiyo kusita kuikopesha pesa serikali ya Rais Uhuru Kenyatta, kwa madai ya ubadhirifu wa fedha katika taifa hilo la Afrika Mashariki.
Aliyekuwa rais wa zamani wa Burundi Pierre Buyoya, amefariki dunia usiku wa jana kuamkia ijumaa hii akiwa na umri wa miaka 71 kutokana  na ugonjwa wa Covid 19, vyanzo mbalimbali vya habari vimesema. 

Taarifa zinasema Buyoya alipatwa na virusi vya corona akiwa mjini Bamako nchini Mali. Alilazwa hospitalini kwa wiki moja mjini humo akipewa huduma za afya. 
 Lakini hali yake ya afya ilikuwa mbaya ghafla na akasafirishwa kwa ndege yenye matibabu mjini Paris usiku wa Alhamisi lakini alifariki dunia baada tu ya kuwasili nchini Ufaransa kabla ya kufikishwa hospitali. 
 Wiki tatu zilizopita, Buyoya alijiuzulu kwenye wadhifa wake kama mwakilishi maalum wa Umoja wa Afrika nchini Mali na katika kanda ya Sahel, akisema alifanya hivyo ili aandae utetezi wake katika kesi ya mauaji ya mtangulizi wake Melchior Ndadaye iliyokua inamkabili.  
 Alijiuzulu kwenye wadhifa huo ambao alikuwa anashikilia tangu mwaka wa 2012 baada ya kuhukumiwa na mahakama ya juu ya Burundi kifungo cha maisha jela, katika kesi ilioendeshwa bila yeye mwenyewe kuwepo. 
 Buyoya alikanusha shutuma dhidi yake, akisema kesi hiyo imechochewa na sababu za kisiasa. 
 Buyoya aliiongoza Burundi mara mbili: kuanzia mwaka wa 1987 hadi 1993, alipokabidhi madaraka kwa rais wa kwanza kutoka Kabila la Wahutu Melchior Ndadaye, ambaye alimshinda kwenye uchaguzi. 
 Ndadaye aliuawa katika mapinduzi ya kijeshi baada ya kuongoza kwa miezi mitatu. 
 Buyoya alirudi tena madarakani mwaka wa 1996 katika mapinduzi ya kijeshi dhidi ya Rais Sylvestre Ntibantunganya, na kuongoza hadi mwaka wa 2003. 
 Alikuwa kiongozi wa mpito wa muungano wa kitaifa, kufuatia makubaliano ya amani yaliyosainiwa mjini Arusha, Tanzania mwaka wa 2000 na pande zilizokuwa zinazozana, ili kumaliza vita vya wenyewe kwa wenyewe vya muongo mmoja vilivyosababisha vifo vya takriban watu laki 3. 
 -Imetayarishwa na Patrick Nduwimana, VOA, Washington DC
Chanjo dhidi ya kirusi cha corona iliyotengenezwa na kampuni ya AstraZeneca, kwa ushirikiano na chuo kikuu cha Oxford, imeidhinishwa kwa matumizi nchini Uingereza. 
 Dozi ya kwanza ya chanjo hiyo itatolewa jumatatu, wakati maambukizi ya virusi vya Corona yameendelea kuongezeka kwa kasi nchini Uingrereza. 
 Uingereza imeagiza dozi milioni 100 za chanjo hiyo, ambazo zinatosha watu milioni 50. 
 Waziri wa afya wa Uingereza Matt Hancock amesema kwamba kiasi cha chanjo ambayo imeagizwa na Uingereza, kinatosha watu wote nchini Uingereza. Kiasi hicho ni Pamoja na dozi zilizoagizwa kutoka kwa kampuni ya Pfizer BioNTech. 
 Uingereza inatarajiwa kurejesha masharti makali ya kusitisha shughuli za kawaida katika baadhi ya maeneo ya nchi hiyo ili kudhibithi maambukizi. 
 Zaidi ya watu 53,000 waligunduliwa kuambukizwa virusi vya Corona nchini Uingereza jana Jumanne. 
 Watu 414 wamefariki dunia katika siku 28 zilizopita. 
 Waziri mkuu wa Uingereza Borris Johnson ametaja hatua ya kupatikana kwa chanjo ya AstraZeneca kuwa ufanisi mkubwa kwa wanasayansi wa Uingereza.
Somalia ilipokea dozi 300,000 za chanjo ya Astra Zeneca ya virusi vya corona mwezi Machi lakini, maafisa wa afya wanasema chini ya nusu ya dozi hizo zimetumika. Mamlaka inasema kasi ya polepole to utoaji wa chanjo kunatokana na kufunga wakati wa mwezi mtukufu wa Ramadhan na habari potofu kuhusu chanjo yenyewe. 
 Hospitali ya Banadir mjini Mogadishu ni moja ya vituo kuu vya chanjo katika mji mkuu wa Somalia. 
 Tangu kuanza kwa mwezi mtukufu wa Ramadhani, watu wachache wamejitokeza kupata chanjo, ambayo ni muhimu katika mapambano dhidi ya janga la virusi vya corona duniani. 
 Dk Ubah Farah ni mkurugenzi wa afya ya familia katika wizara ya afya amesema sababu kuu ambayo ilisababisha kasi ndogo ya chanjo ya COVID-19 ni kufunga katika mwezi mtukufu wa Ramadhani. Pia, maswala yanayohusiana na ripoti ya damu kuganda katika nchi nyingine za Ulaya yalisababisha wasiwasi. Hivyo hivyo, dhana kwamba chanjo inaweza kusababisha utasa. 
 Kiasi cha Wasomali 130,000 hadi sasa wamepatiwa chanjo lakini dozi zilizobaki muda wake utakwisha baada ya miezi michache ikiwa hazitatumika. 
 Daktari Abdinassir Ibrahim Moalim ni mkurugenzi wa kituo cha kitaifa cha simu cha COVID-19 katika mji mkuu, Mogadishu. Anasema wamepokea simu 18,000 kwa siku katika miezi miwili iliyopita. 
 Maafisa wanaandikisha viongozi wa dini ya Kiislamu katika juhudi za kuwashawishi watu zaidi wachukue chanjo hiyo. 
 Mmoja wa walimu mashuhuri wa kidini katika taifa hilo, Sheikh Abdi-Hayi Sheikh Adam, alisema chanjo hiyo haiingilii Ramadhani. 
 Maafisa wa afya wanatumai kuwa chanjo zitaongezeka wakati Ramadhani ikimalizika.
Rais wa Marekani, Joe Biden, Alhamisi amekutana na waandishi wa habari kufafanua mpango wa kitaifa wa kugawa chanjo ya covid 19, na kufikia watu millioni 200 nchini kote katika siku 100 za mwanzo za utawala wake. 
 Mwishoni mwa mwezi Januari, siku chache baada ya kuapishwa, Biden alisema anakusudia kugawa chanjo millioni 150 katika siku 100 za mwanzo za uongozi wake, lakini utawala wake ulipunguza makadirio hayo. 
 Chanjo millioni 130 zilikua zimekwisha tolewa kufikia jumatano, kwa mujibu wa maafisa wa White House, huku watu millioni 85 wakiwa wamekwisha pata dozi moja, wengine millioni 45 wakiwa wamepewa dozi mbili zinazohitajika. 
 Kampuni 3 za kutengeneza chanjo, Pfizer-BioNTech, Moderna na Johnson &Johnson ziliahidi kugawa chanjo za kutosha kwa watu wazima millioni 260 hapa marekani ifikapo mwishoni mwa mwezi ujao, lengo lingine lililotangazwa na Biden.
Idadi ya watu ambao wameambukizwa virusi vya Corona kote duniani imezidi milioni 5, latin Amerika ikiongoza kwa maambukizi ya kila siku kuanzia wiki iliyopita, ikifuatiwa na Marekani Pamoja na Ulaya. 

Maambukizi yanaonyesha awamu mpya ya kusambaa kwa virusi hivyo, ambayo yalifikia kilele chake mwezi Februari nchini China, kabla ya kuongezeka Ulaya na Marekani. 
 Latin Amerika imeripoti robo tatu ya maambukizi ya watu 91,000 yaliyoripotiwa wiki iliyopita. 
 Ulaya na Marekani zimerekodi asilimia 20 ya maambukizi kila mmoja. 
 Idadi kubwa ya maambukizi imeripotiwa nchini Brazil, ambayo karibuni iliripoti maambukizi ya watu wengi kuliko Ujerumani, Ufaransa na Uingereza. 
 Brazil ni ya tatu duniani kuripoti idadi kubwa ya maambukizi ya virusi vya Corona baada ya Marekani na Russia. 
 Maambukizi yanaongezeka sana nchini Brazil kila siku na kuiweka nchi hiyo katika nafasi ya pili baada ya Marekani. 
 Watu 326,000 wamefariki kutokana na maambukizi ya Corona kote duniani. Zaidi ya nusu ya idadi ya vifo imeripotiwa Ulaya. 
 Imetayarishwa na mwandishi wetu Kennes Bwire, Washington, DC.
Zaidi ya watu 52 wameuawa katika jimbo la Oromiya nchini Ethiopia katika maandamano ya kupaza sauti dhidi ya mauaji ya mwanamuziki Haacaaluu Hudneessaa aliyepigwa risasi Jumatatu usiku katika kile polisi wanasema ni shambulio la makusudi.  

Msemaji wa jimbo hilo Getachew Balcha ameeleza kuwa watu waliokufa ni waandamanaji na maafisa wa usalama. Hali kadhalika taarifa hizo zinaeleza kuwa baadhi ya maduka ya biashara yamechomwa moto.  
 Maandamano na ghasia zilizuka kuanzia Jumanne katika miji kadhaa ya jimbo la Oromiya na katioka mji mkuu wa Addis Ababa inaripotiwa kwamba afisa mmoja wa polisi ameuawa na idadi ya watu wasiojulikana kufariki baada ya kutokea milipuko mitatu wakati wa maandamano.  
 Vyanzo vya habari nchini Ethiopia vimeeleza kuwa mwanasiasa wa upinzani Jawar Mohamed anashikiliwa na vyombo vya usalama vya nchi hiyo pamoja na watu wengine 34.  
 Nayo Serikali ya Ethiopia imethibitisha kwamba kiongozi huyo maarufu wa upinzani nchini humo Mohammed amekamatwa. Mohammed ambaye hapo awali alikuwa mmiliki mkubwa wa vyombo vya habari na aliyejiunga hivi karibuni na chama cha Oromo Federalist Congress.  
 Wakati huo Mkuu wa polisi nchini Ethiopia Endeshaw Tassew amesema kwamba Mohammed alikamatwa baada ya kutokea hali ya kutoelewana na polisi juu ya kifo cha mwanamuziki huyo.
Hali ya utulivu imerejea kwenye Mji mkuu wa Niger, Niamey, kufuatia milio mikubwa ya risasi karibu na ikulu ya rais, usiku wa kuamkia Jumatano. 

Hali hiyo imeripotiwa baada ya kikosi kutoka kitengo cha Jeshi la Angani, kilicho karibu na Ikulu, kujaribu kuteka makazi hayo ya rais. 
 Taarifa hiyo ni kwa mujibu wa maafisa wa idara ya usalama nchini humo. 
 Shirika la habari la Reuters limeripoti kuwa washambuliaji hao walishindwa nguvu na maafisa wa kitengo cha ulinzi wa rais, waliotumia silaha nzito. 
 Vyanzo vingine vitatu, vilivyo omba kutokujulikana, kwa sababu haviruhusiwi kuzungumza na vyombo vya habari, vilieleza. 
 Hata hivyo, vyanzo hivyo havikusema washambuliaji walikuwa wameenda wapi, au kutoa habari kuhusu ni wapi aliko Rais Mahamane Ousmane, au rais mteule Mohamed Bazoum, ambaye anatarajiwa kuapishwa Ijumaa baada ya ushindi wa uchaguzi uliopingwa na Ousmane. 
 Milio ya risasi ilianza kusikika majira ya saa tatu asubuhi kwa saa za Niger, na iliendela kwa karibu dakika 30, kulingana na mashahidi waliozungumza na Reuters. 
 Kufikia saa 4 asubuhi barabara zilikuwa wazi na hali ilionekana kuwa ya kawaida, walisema mashahidi kadhaa.
Jeshi la Ethiopia leo limemshtumu mkurungenzi wa shirika la afya duniani (WHO) Tedros Adhanom Ghebreyesus kukiunga mkono chama tawala cha TPLF katika jimbo la Tigray, kwa kujaribu kutoa msaada wa silaha na kidiplomasia kwa chama hicho. 

Tedros amekanusha kupendelea upande wowote katika ugomvi huo akitoa wito kwa pande zote kufanya kazi kurudinha amani na usalama wa raia.  
 Kwenye ujumbe wa Twitter, Tedros amesema, "Kumekuwepo na ripoti zinazosema mimi ninapendelea upande moja wa ugomvi huu. Hiyo sio kweli na nina taka kusema kwamba mimi niko upenda moja tu, na upande huo ni upande wa amani." 
 Tedros, mwenye asili ya Tigray, aliwahi kuhudumu kwenye serikali ya ushirika ya Ethiopia iliyokua inaongozwa na chama cha TPLF kama waziri wa afya na waziri wa mambo ya nje kati ya mwaka wa 2005 na 2016. 
 Chama cha TPLF kiliongoza Ethiopia kikiwa chama chenye nguvu kwa miongo kadha, hadi waziri mkuu wa Ethiopia Abiy Ahmed alipochukua madaraka miaka miwili iliopita. 
 Mkuu wa majeshi ya Ethiopia Berhanu Jula akizungumza na waandishi habari Alhamisi, amemtuhumu mkurugenzi wa WHO, kwa kukiunga mono chama cha TPLF na kukitafutia silaha.  
 "Hivi sasa kutokana na wenzake ambao wana mawazo sawa, wanaungana pamoja, unatarajia nini kutoka kwake. Sisi hatukutajaria kamwe ataungana na watu wa Ethiopia ili kuwalaani hao wengine,” amesema Berhanu.
Madaktari wanaofanya kazi katika hospitali za serikali nchini Kenya, wameanza mgomo wa kote nchini hii leo, wakilalamikia kutopewa bima ya afya, na ukosefu wa vifaa vya kujikinga na maambukizi ya virusi vya Corona wanapowashughulikia wagonjwa walioambukizwa virusi hivyo. 
 Mgomo huo umeanza leo baada ya muungano wa madaktari, wanafamasia na madaktari wa meno kusema kwamba serikali imekosa kushughulika mahitaji yao kwa mda wa miezi nane iliyopita. 
 Muungano huo umesema kwamba serikali ya Kenya imepuuza maslahi ya wafanyakazi wa afya nchini humo. 
 Kulingana na muungano huo, madkatari 14 wamekufa kutokana na virusi vya Corona nchini Kenya, tangu kisa cha kwanza kiliporipotiwa mwezi Machi mwaka huu. 
 Mgomo huo ulikuwa umepangiwa kuanza Desemba 7 lakini ukaahirishwa kwa mda wa wiki mbili ili kuruhusu mazungumzo kati ya viongozi wa madaktari na serikali, kufanyika. 
 Maambukizi ya virusi vya Corona yamekuwa yakiongezeka katika sehemu za mashambani ambapo mfumo wa afya sio mzuri. 
 Kenya imeripoti maambukizi ya Corona kati ya watu 349 na vifo 6 hii leo. 
 Jumla ya watu 94,500 wameambukizwa Corona nchini Kenya. 
 Imetayarishwa na Kennes Bwire, VOA, Washington DC
Ziara hii ya siku mbili ya rais wa Botswana  imefanyika  wakati urari wa kibishara kati ya Tanzania na Botswana umeongezeka 

Rais Mokgweetsi Masisi amefanya mazungumzo na mwenyeji wake Rais wa Tanzania Samia Suluhu Hassan katika ikulu ya Dar-es-salaam mara baada ya kuwasili Alhamisi asubuhi nchini humo na kupokewa na Waziri wa Mambo ya Nje na Ushirikiano wa Afrika Mashariki Balozi Liberata Mulamula.  
 Wakizungumza na waandishi wa habari mara baada ya mazungumzo yao ya faragha Ikulu jijini Dar-es-salaam rais Samia na Masisi wameelezea nia ya kuendeleza mahusiano zaidi ya kiuchumi na hata pia masuala ya ulinzi na usalama na mapambano ya ugonjwa wa COVID 19.Rais MASISI ni mwenyekiti wa asasi ya kisiasa ya SADC -Troika. 
 Rais Samia Suluhu kwa upande wake ameahidi kutumia uzoefu wa maendeleo ya kiuchumi ya nchi ya Bostwana kufanya mageuzi ya kiuchumi nchini Tanzania husasan katika sekta ya madini. 
 Ziara hii ya siku mbili ya rais wa Botswana imefanyika wakati urari wa kibishara kati ya Tanzania na Botswana katika kipindi cha mwaka 2020 ulifikia Shilingi bilioni 3 baada ya kupanda kutoka Bilioni 1.8 mwaka 2019 na shilingi milioni 731 kwa kipindi cha mwaka 2016.
Wajumbe watatu wa cheo cha juu ndani ya chama cha Democratic nchini Marekani na ambao pia ni wabunge walisema Jumapili kwamba wanataka uchunguzi ufanyike kuhusu iwapo maafisa wa idara moja ya serikali kuu walitumia vibaya mamlaka ya dharura wakati walipowasaka na kuwakamata waandamanaji waliokuwa watulivu wakipinga serikali wiki iliyopita katika mji wa Portland, jimbo la Oregon. 

Wawakilishi Jerold Nadler wa New York, Carolyn Maloney wa New York na Bennie Thompson wa Mississippi walituma barua Jumapili kwenda kwa mkaguzi mkuu wa wizara ya sheria na usalama wa ndani, wakisema wanaelezea wasiwasi wao kwa utawala wa Trump kutumia maafisa wa idara ya serikali kuu kulinda usalama kukiuka haki za raia na katiba ya nchi. 
  Kulingana na barua hiyo, maafisa wa serikali kuu wakiwa kwenye gari lisilo namba wakiwakamata waandamanaji kwenye mitaa ya Portland. 
   
 “Maafisa wengine wamewakamata, kuwachunguza na kuwaweka kizuizini washukiwa usiku wa manane kabla ya kuwasomea haki zao. Ni ukiukaji wa katiba,” ilieleza barua hiyo. 
 -Imetayarishwa na Mkamiti Kibayasi, VOA, Washington DC
Serikali hiyo ya mpito itasimamia nchi hiyo iliyoharibiwa na vita kufanya uchaguzi mwisho wa mwaka 2021. 
 Mazungumzo ya Geneva, yaliojikita katika utaratibu wa Baraza la Mdahalo wa Kisiasa la Libya, umekuwa ukifanyika huku kukiwa na msukumo mkubwa wa kimataifa wa kufikiwa makubaliano ya amani katika vita vya wenye kwa wenyewe Libya. Juhudi za kidiplomasia za miaka iliyopita hazikufanikiwa. 
 Kaimu mjumbe maalum wa Umoja wa Mataifa kwa ajili ya Libya Stephanie Williams ameuambia mkutano wa waandishi wa habari, Geneva, kuwa wajumbe wa kamati ya ushauri “wametekeleza majukumu yao kwa nia ya kujenga taifa, kwa juhudi za ushirikiano na uzalendo wa hali ya juu.” 
   
 Kamati hiyo ya wajumbe 18 imependekeza kuwa baraza la uchaguzi la kila mkoa limchague mwakilishi atakaye wakilisha katika baraza la urais lenye wajumbe watatu, Williams ameeleza. 
 Waziri mkuu atachaguliwa na jopo la wajumbe 75. Mgombea wa nafasi hiyo atakaye shinda ni lazima apate asilimia 70 za kura zote. 
 Williams amesema kuwa jopo hilo litatumia orodha iliyotayarishwa kutoka katika mikoa mitatu ya Libya, na kila orodha itakuwa na majina manne, watakao pendekezwa kugombea nafasi ya baraza la urais na nafasi ya waziri mkuu. 
 Mwanadiplomasia huyo amesema orodha lazima iidhinishwe na watu 17 : wanane kutoka mkoa wa magharibi, sita kutoka mkoa wa mashariki na watatu kutoka mkoa wa kusini ya Libya. Orodha itakayo shinda lazima ipate asilimia 60 ya kura za jopo la wajumbe 75 katika duru ya kwanza. Kurejewa kupigwa kura kunatarajiwa iwapo orodha zote hizo hazijapata kura zinazo takikana, ameongeza mwakilishi huyo.  
 Williams amesema jopo hilo litapiga kura kupitisha muundo huo uliopendekezwa Jumatatu na matokeo yanatarajiwa kupatikana siku inayofuatia.  
 Serikali hiyo ya mpito itakuwa “ni uongozi wa muda wa pamoja unaojumuisha wazalendo wa Libya wanaotaka kusaidiana katika kutekeleza majukumu kuliko kugawa nchi yao,” kaimu mwakilishi wa UN amesema. 
 Marekani imekaribisha makubaliano hayo na kuzisihi pande zote husika nchi Libya “kufanya kazi katika hali ya dharura na nia njema” ili kuweka serikali ya mpito, kulingana na tamko la Ubalozi wa Marekani Libya. 
 “Ni wakati mwaafaka kusahau mgogoro uliokwisha pita na ufisadi ulioendeshwa na kikundi kidogo kilichokuwa madarakani,” limesema tamko hilo. 
 Jopo hilo ni sehemu ya juhudi za Umoja wa Mataifa kumaliza ghasia zilizo ikumba nchi hiyo ya Afrika Kaskazini yenye utajiri wa mafuta baada ya kiongozi wake Moammar Gadhafi kupinduliwa mwaka 2011.  
 Jopo hlo lilifikia makubaliano mwaka 2020 kufanya uchaguzi wa rais na wa bunge ifikapo Disemba 24, 2021. 
 Nchi hiyo yenye utajiri wa mafuta hivi sasa imegawanyika sehemu ya mashariki na magharibi kati ya utawala wa mahasimu wawili, wote wakiwa wanasaidiwa na makundi ya wanamgambo na mataifa ya kigeni. 
 Pande hizo zenye kupigana zilikubaliana kusitisha mapigano chini ya usimamizi wa Umoja wa Mataifa mwezi Octoba huko Geneva, ikiwemo kuondoka kwa majeshi ya kigeni na mamluki nchini Libya katika kipindi cha miezi mitatu. 
 Hakuna hatua iliyotangazwa kuhusu suala la wanajeshi wa kigeni na mamluki tangu waliposaini makubaliano ya amani takriban miezi miwili sasa.
Idadi kubwa ya watu waliopigwa risasi wakati wa maandamano yaliyotokea Uganda mnano mwezi Novemba mwaka uliopita 2020 baada ya kukamatwa kwa mgombea urais Robert Kyagulanyi, maarufu Bobi Wine, walikuwa na umri kati ya miaka 14 na 30. 
 Karibu watu wote waliouawa walipigwa risasi na maafisa wa uslama kichwani, kwa shingo, mbavuni, tumboni, kifua na mgongoni. 
 Kati ya waliouawa pia ni mlinda usalama wa mtaani aliyekuwa ameajiriwa katika mpango mpya wa serikali yar ais Museveni kuwajiri vijana na kuwapa mafunzo namna ya kusaidia maafisa wa polisi kuimarisha usalama nchini Uganda. 
 Kijana huyo alipigwa risasi na kamanda wa jeshi aliyemwamurisha kumpiga risasi mtu aliyekuwa akiandamana lakini akakataa kwa sababu alikuwa anamjua mtu ambaye alikuwa ameamurishwa kumuua. 
 Kulingana na uchunguzi uliofanywa na gazeti la Daily Monitor nchini Uganda, maafisa wa usalama waliokuwa wamevalia sare za jeshi la Uganda UPDF waliwapiga risasi na kuwaua waandamanaji hao. 
 Mauaji mengine yalifanywa na maafisa wa usalama ambao hawakuwa wamevalia sare za kazi lakini walijaa mjini Kampala na miji ya karibu kuzima maandamanoo hayo ya siku mbili. 
 Idadi kubwa ya waliouawa hawakuwa wakiandamana 
 Gazeti la Daily monitor linaripoti kwamba karibu nusu ya darzeni ya waliouawa katika maandamano hayo walikuwa wanafunzi, 11 waendesha pikipiki maarufu kama boda boda na sita watengenezaji wa magari. 
 Watu wengine kadhaa wanauguza majeraha ya risasi katika hospitali mbalimbali nchini Uganda. 
 Wengi wa waliouawa pia walikuwa wamesimama kando mwa barabara wakati polisi walikuwa wanawatawanya waandamanaji, na hivyo kupigwa risasi kwa mazingira tatanishi. 
 Maafisa wa usalama wanasema wanaendela na uchunguzi 
 Kufikia sasa, jeshi la Uganda limesema kwamba linaendelea na uchunguzi kutambua waliohusika na mauaji hayo, bila kukubali kwamba wanajeshi wake wala maafisa wa polisi walihusika. 
 Msemaji wa idhara ya uchunguzi wa kihalifu katika jeshi la polisi la Uganda Charles Twine, ameambia gazeti la Daily monitor kwamba “uchunguzi kuhusiana na mauaji hayo unaendelea lakini sio kila tukio katika upigaji risasi kiholela ni tukio la kihalifu.” 
 Karibu watu 30 waliuawa jijini Kampala na wengine zaidi ya 25 kuuawa katika miji iliyo karibu na Kampala, ya Mukono, Masaka, Luweero, Jinja, Kyotera na Rakai. 
 Miji sita ambapo watu wengi waliuawa inapatikana eneo la Uganda lenye jamii ya Baganda, anakotola mgombea wa urais Robert Kyagulanyi, maarufu Bobi Wine. 
 Maandamano yalitokea Novemba 18 baada ya polisi kumkamata Bobi Wine akiwa katika kampeni wilayani Luuka, mashariki mwa Uganda. Polisi walidai kwamba Bobi Wine alikuwa amekataa kufuata maagizo ya maafisa wa tume ya uchaguzi katika kampeni kwa kuhutubia umati mkubwa wa wat una hivyo kuhatarisha jamii kwa kusambaza virusi vya Corona. 
 Museveni adai waandamanaji wanafadhiliwa 
 Rais wa Uganda Yoweri Museveni amekuwa akilaumu wanasiasa wa upinzani kwa maandamano yaliyopelekea mauaji hayo. 
 Amedai kila mara kwamba wanasiasa wa upinzani wanashirikiana na watu ambao hajawataja, akiesmea wanalenga kuangusha utawala wake kupitia fujo na vurugu. 
 Amedaiwatu hao wapo nchi za magharibi. 
 “Tumekuwa tukiwafuatilia kupitia kwa mbinu zenu za ujausi. Wanashirikiana na makundi ya uhalifu ambayo yanawalipa pesa na kuwapa madawa ya kulevya ili kufanya uhalifu katika baadhi ya sehemu za Kampala,” amedai Museveni. 
 Museveni ateua wanajeshi kudhibithi Kampala 
 Rais Museveni alimfuta kazi naibu wa mkuu wa Polisi Maj Gen. Muzeyi Sabiiti na kumteua maj. Gen. Paul Lokech anayejulikana kuwa generali mwenye mbinu kali za kukabliana na uhalifu na ambaye ameongoza oparesheni za kiusalama dhidi ya waasi nchini Sudan kusini. 
 Museveni pia amemteua Maj Gen Kayanja Muhanga kuwa msimamizi wa shughuli zote za usalama jijini Kampala. Atakuwa anapokea masharti moja kwa moja kutoka kwa rais Yoweri Museveni. 
 Maj Gen Muhanga alikuwa kamanda wa wanajeshi wanaopambana na wapiganaji wa Al-shabaab nchini Somalia. 
 Usalama wa jiji la Kampala sasa unaongozwa na wanajeshi kama ifuatavyo: 
 Maj Gen. Paul Lokech – naibu wa mkuu wa polisi 
 Maj Gen. Kayanja Muhanga – Kamanda wa usalama jijini kampala 
 Maj Gen Sam Kawagga - Kamanda wa divisheni ya Kakiri 
 Maj Gen Leopold Kyanda – kamanda wa wanajeshi wa nchi kavu 
 Maj Gen Abel Kandiho – Kamanda wa ujasusi katika jeshi 
 Brig Gen CS Ddamulira – mkuu wa idhara ya usajusi katika polisi 
 Katika ujumbe wake wa mwaka mpya, rais Museveni amesema kwamba amewateua maafisa wa jeshi wenye ujuzi wa hali ya juu na ambao wamekuwa wakikabiliana na makundi ya wapiganaji kama Allied democratic forced ADF na Al-shabaab nchini Somalia, kuhakikisha kwamba usalama unaimarika jijini Kampala hasa katika maeneo ambayo “polisi wadhaifu na wafisadi” wameshindwa kufanya kazi. 
 Museveni amesema kwamba wanajeshi hao wataongoza oparesheni za kukabiliana na makundi ya upinzani yanayowatishia rai ana kusababisha vurugu jijini Kampala na sehemu zinazolizunguka jiji hilo. 
 Imetayarishwa na Kennes Bwire, VOA, Washington DC
Waziri wa Mambo ya Nje wa Marekani Mike Pompeo amesema anapanga kulitaja kundi la waasi wa Kihouthi wa Yemen kama kundi la kigaidi. 

Hatua hiyo inatarajiwa kuanza kutekelezwa tarehe 19 mwezi Januari 2021. 
 Katika taarifa yake Jumapili, Pompeo amesema kuwaita magaidi waasi wa kihouthi wanaoungwa mkono na Iran pamoja na viongozi wa kundi hilo, ni kutaka wawajibishwe kwa vitendo walivyofanya, kama mashambulizi ya kuvuka mIpaka ambayo yalihatarisha usalama wa raia, miundombinu na usafirishaji wa kibiashara. 
 Pompeo amesema lengo pia ni kusaidia kufanikisha juhudi za kumaliza mzozo wa Yemen ulioanza mwaka 2014. 
 Mzozo huo ulianza pale waasi wa Kihouthi walipouteka mji mkuu wa Yemen, na kupambamoto mapema mwaka 2015 wakati kulipoanzishwa kampeni ya majeshi ya ushirika yalio ongozwa na Saudi Arabia ili kuwaondoa waasi hao na kurejesha serikali ya Yemen inayotambulika kimataifa.
Waziri wa afya huko Uganda Ruth Aceng anasema wafanyakazi wa huduma za afya watakuwa wa kwanza kupatiwa chanjo wakifuatiwa na waalimu pamoja na makundi ya watu walio kwenye hatari ikiwemo wazee 

Uganda imezindua Jumanne mpango wa kitaifa wa chanjo siku mbili baada ya kupokea dozi za ziada laki moja za chanjo ya COVID-19 zilizotolewa na serikali ya India. Kufikia sasa Uganda imepokea dozi 964,000 za chanjo kupitia michango. 
 Waziri wa afya nchini humo Ruth Aceng, anasema wafanyakazi wa huduma za afya watakuwa wa kwanza kupatiwa chanjo, wakifuatiwa na waalimu pamoja na makundi ya watu walio kwenye hatari, ikiwemo wazee. 
 Awali waziri huyo wa afya alisema waganda wanaotaka chanjo lazima wawasilishe kitambulisho cha taifa, na wale wasio raia wa Uganda wawasilishe Pasipoti. 
 Aceng alionya kuwa chanjo haimaanishi umma unapaswa kuachana na kanuni za usalama dhidi ya COVID-19 ili kusaidia kuzuia kuenea kwa virusi hivyo. Uganda imethibitisha maambukizi takribani 40,500 na vifo 334 kwa mujibu wa chuo kikuu cha Johns Hopkins cha nchini Marekani katika kitengo kinachofuatilia masuala ya COVID.
Ginsburg amekuwa jaji katika mahakama kuu ya Marekani tangu mwaka 1993 baada ya kuteuliwa na rais wa wakati huo Bill Clinton. 

Jaji Ruth Bader Ginsburg wa mahakama kuu ya Marekani amefariki duniani Ijumaa mjini Washington. Alikuwa na umri wa miaka 87. 
 Ginsburg alikuwa mwanamke wa pili kuteuliwa kushika nafasi katika mahakama hiyo na hadi kufa kwake alikuwa mmoja wa majaji watatu wanawake katika mahakama hiyo ya juu kabisa nchini Marekani. Wengine ni Sonia Sotomayor and Elena Kegan. 
 Ginsburg alikuwa pia mmoja wa majaji wenye msimamo wa kiliberali katika mahakama hiyo yenye jumla ya majaji tisa. 
 Afya ya Ginsburg ilikuwa dhoofu katika miaka ya hivi karibuni, akiingia na kutoka hoispitali mara kadha. Ripoti za awali zinasema amefariki kutokana na saratani. 
 Trump atoa salamu za rambi rambi 
 Rais Donald Trump ambaye alipata habari za kifo cha Ginsburg akiwa katika mkutano wa kampeni Ijumaa alitoa taarifa ya rambi rambi muda mfupi baadaye akisema "Leo, taifa letu linaomboleza kuondokewa na "chuma" katika nyanja ya sheria." Trump aliendelea kusema maoni ya Ginsburg katika sheria hasa kuhusu usawa imekuwa chachu kwa vizazi vingi katika sheria. 
 Rais Trump hakusema katika taarifa yake ya Ijumaa kama ana nia ya kuteua jaji mwingine kabla ya uchaguzi mkuu wa Novemba 3 ama la. 
 Mara baada ya habari za kifo cha Jaji Ginsburg kuenea mamia ya waombolezaji walianza kukusanyika mbele ya mahakama ya juu mjini Washington kuomboleza kifo chake. 
 Ginsburg atakumbukwa kwa jinsi alivyopigania, miongoni mwa maswala mengine, haki za kijinsia ikiwa ni pamoja na malipo sawa katika ajira kwa wanaume na wanawake nchini Marekani.
Rais wa Ufaransa Emmanuel Macron amewasili nchini Rwanda Alhamisi kwa ziara yenye lengo la kuimarisha mahusiano kati ya nchi hizo mbili. 

Haya yanajiri baada ya miongo mitatu ya mivutano ya kidiplomasia, kuhusu jukumu la Ufaransa katika mauaji ya kimbari ya 1994 nchini Rwanda. 
 Macron ni kiongozi wa kwanza wa Ufaransa, tangu mwaka 2010, kutembelea taifa hilo la Afrika Mashariki, ambalo kwa muda mrefu limekuwa likiishutumu Ufaransa kwa kuhusika na mauaji ya watu 800,000, wao wakiwa wa jamii ya Watutsi. 
 Alifika Kigali muda mfupi baada ya saa 7:00 asubuhi kwa saa za Afrika Mashariki, kwa ziara ya siku moja kabla ya kuelekea Afrika Kusini Ijumaa, kulingana na ofisi ya rais wa Ufaransa. 
 Alitarajiwa kutoa hotuba asubuhi kwenye Kumbukumbu ya Mauaji ya Kimbari ya Kigali, ambapo wahanga wengine 250,000 wa mauaji hayo wamezikwa. 
 Baadhi nchini Rwanda walitarajia ataomba msamaha rasmi kwamba Ufaransa ilishindwa kusaidia kukomesha mauaji kati ya Aprili na Julai 1994. 
 Rais wa Rwanda Paul Kagame amepuuza umuhimu wa suala hilo, akisema msamaha wowote juu ya jambo hilo ulipaswa kuwa wa hiari.
Wanajeshi wa Eritrea wanadaiwa waliua mamia ya raia katika mji wa kale wa Ethiopia wa Axum kati ya Novemba 28 na 29, shirika la haki la Amnesty International limesema hii leo Ijumaa. 

Tukio hili ni moja ya mauaji ya watu wengi yaliyo ripotiwa wakati wa mzozo uliozuka karibu miezi minne iliyopita katika mkoa wa kaskazini wa Tigray. 
 Katika kipindi cha takriban saa 24, tarehe 28-29 Novemba 2020, wanajeshi wa Eritrea wanaofanya operesheni katika mji wa Axum wa Ethiopia wanadaiwa waliwaua mamia ya raia, Amnesty ilisema, ikinukuu mashahidi 41. 
 Shirika hilo la haki lilisema kwamba kuuwawa kwa raia na wanajeshi wa Eritrea kunaweza kuwa uhalifu dhidi ya ubinadamu. 
 Kikosi kazi cha dharura cha serikali ya Ethiopia kwa ajili ya Tigray kilisema Alhamisi kwamba uchunguzi wa ghasia huko Axum ulikuwa ukiendelea. 
 Tume ya Haki za Binadamu ya Ethiopia inayosimamiwa na serikali ilitoa taarifa iliyowekwa kwa wakati muafaka na ripoti ya Amnesty, ikisema kuwa uchunguzi wa awali ulionyesha kwamba wanajeshi wa Eritrea waliua idadi isiyojulikana ya raia huko Axum kwa kulipiza kisasi shambulio la hapo awali la wanajeshi wa Tigray -Tigray People's Liberation Front ( TPLF), chama tawala kilichotengwa katika mkoa huo.
Mashirika ya Umoja wa Mataifa yanaonya kwamba eneo la Kaskazini mwa Msumbiji linakabiliwa na mzozo wa kibinadamu na usalama kwa muda mrefu kutokana na mizozo, njaa na magonjwa ambayo yamewakabili maelfu ya watu katika eneo hilo.  
 Watu bado wanakimbia katika makundi kutokana na athari za vurugu zilizozuka kaskazini mwa mji wa pwani wa Msumbiji wa Palma. Wengi wa maelfu ya watu ambao wamekimbilia Pemba, mji mkuu wa Cabo Delgado, wanasimulia habari za mashambulizi ya kutisha yaliyofanywa na wanamgambo wa Kiislamu, ambao waliripotiwa kuuwa dazeni ya watu na kufanya ukatili mwingine. 
 Akizungumza kwa njia ya video kutoka Pemba, mkurugenzi wa dharura wa mfuko wa watoto wa Umoja wa Mataifa Manuel Fontaine anasema watu wanaeleza namna walivyolazimika kukimbia katikati ya usiku. Wanazungumza kwa huzuni juu ya familia kutenganishwa wakati wakiokoa maisha yao. 
 UNICEF inasema viwango vya utapiamlo kati ya watoto waliokimbia makazi yao huko Cabo Delgado ni juu sana, na takriban 33,000 wanahitaji lishe maalum ya kuokoa maisha. Inasema kipindupindu na COVID-19 vinatia wasiwasi. 
 Shirika hilo limetoa wito wa dola milioni 52.8 kwa Msumbiji mwaka huu, dola milioni 30 za kiasi hicho kinatakiwa kwenda Cabo Delgado. Inasema asilimia 37 tu ya maombi hayo yanafadhiliwa na msaada wa kimataifa kwa operesheni yake ya kibinadamu ambayo inahitajika haraka. 
 Katika ombi jingine tofauti, Mpango wa Chakula Ulimwenguni unaomba dola milioni 82 ili kuongeza msaada wa chakula kaskazini mwa Msumbiji. Msemaji wa WFP, Tomson Phiri amesema kufuatia mashambulizi mabaya huko Palma, familia na watu binafsi wamelazimika kuacha nyumba zao, mali zao na maisha ili kukimbilia kwenye usalama. 
 Phiri anasema WFP imepanga kusaidia wakimbizi wa ndani 750,000 na watu walio katika mazingira magumu wa jamii zinazowapokea huko Cabo Delgado na majimbo mengine matatu ya kaskazini. Amesema WFP inandaa usambazaji wa dharura wa chakula kwa familia ambazo zimekimbia ghasia huko Palma.
Vyombo vya habari vyasema havina hakika na hatima ya urushaji wa matangazo ya nje endapo vitakuwa havijapata vibali vya TCRA wiki hii hata kama tayari vimewasilisha maombi 

Wiki hii huenda ikaona vyombo vya habari nchini Tanzania vikawacha kurusha matangazo ya washirika wao wa nje endapo vitakuwa havijapata kibali kutoka Mamlaka ya Mawasiliano, TCRA, baada ya kumalizika muda wa siku saba zilizotolewa na mamlaka hiyo wiki iliyopita. 
 Hilo linafuatia kanuni mpya za maudhui ya habari zilizotangazwa na TCRA kuvitaka vyombo vinavyoshirikiana na mashirika ya kimataifa kama VOA, BBC na DW kukamilisha utaratibu wa kupata kibali katika muda wa siku saba kwa kuwasilisha maombi na mikataba yao kwa mamlaka hiyo. 
 Mkuu wa Kitengo cha Leseni za Mawasiliano TCRA Mhandisi Andrew Kisaka ameiambia VOA kuwa mchakato wa kutoa vibali hivyo hautachukua muda mrefu baada ya kuwasilishwa kwa maombi na makubaliano ya vyombo husika. 
 “Ambaye amekaa kimya na siku saba zimeisha ina maana hakua na mpango wa kuleta makubaliano hayo na atalazimika kusitisha kurusha matangazo hayo kwa maana ataonekana kama tu mvamiaji” ameeleza Mhandisi Kisaka. 
 Vyombo vinavyorusha matangazo ya nje vinasema endapo vitakosa vibali vya kufanya hivyo itakuwa ni athari kubwa kwa ubora wa matangazo yao kwa jumla. Mkuu wa Vipindi katika Kituo cha radio SAUT jijini Mwanza, Martin Nyoni, anasema ushirikiano na vyombo vya nje ni muhimu kwao kwani licha ya kupata taarifa za habari kutoka nje hupata pia fursa ya kubadilishana ujuzi, hali inayosaidia kuboresha utendaji wao. 
 Mashirika ya kimataifa “ yana uwezo wa kifedha na kiteknolojia kuweza kufikia matukio kwa haraka, kwa sisi ambao tuko huku ndani ya nchi uwezo wetu katika hayo mawili unatubana kuyafikia matukio yanayojiri ulimwenguni kote, kwa hiyo walaji wetu wa habari watapata taarifa ambazo pengine hazikidhi viwango ambavyo vyombo vya kimataifa vimekua vikitoa” alisema Nyoni 
 Tangazo la awali la TCRA mapema wiki iliyopita lilikuja kama ongezeko la sheria ya mwaka 2018 na kuzusha taharuki miongoni mwa vyombo vya habari ndani na nje ya nchi na kufanya baadhi ya televisheni na radio kuacha mara moja kurusha matangazo ya washirika wao wa kimataifa. 
 Kufikia katikati ya wiki TCRA ililazimika kutoa ufafanuzi kadha kuhusu kanuni hiyo mpya na hatimaye kutamka kuwa vyombo vya ndani vinaweza kuendelea kurusha matangazo ya mashirika ya nje lakini yakamilishe utaratibu wa maombi ya kibali katika muda wa siku saba. 
 Kanuni hizo mpya za TCRA zinasema pia kuwa baada ya kupata kibali cha kurusha matangazo ya shirika la nje mwenye leseni atawajibika kwa maudhui yoyote yasiyozingatia sheria na kanuni hizo. Maafisa wa vyombo vya habari Tanzania wanasema huo utakuwa mzigo usiobebeka kwao.
Maelfu ya watu huko New Zealand waliandamana Jumatatu kuunga mkono maandamano yanayoendelea Marekani kulaani kifo cha Mmarekani mweusi George Floyd akiwa chini ya ulinzi wa polisi. 

New Zealand 
 Waandamanaji mjini Auckland walielekea hadi Ubalozi mdogo wa Marekani huku wakiimba kauli mbalimbali zinazotumiwa na waandamanaji Marekani, ikiwemo “maisha ya mtu mweusi muhimu” na “hakuna haki hakuna amani.” 
 Brazil na Canada 
 Maandamano ya Jumatatu yanafuatia yale yaliofanyika Jumapili nchini Uingereza, Brazil, Canada na nchi nyingine. 
 London 
 Maelfu ya waandamanaji walikusanyika katikati ya mji wa London kupaza sauti kuonyesha uungaji mkono wao kwa wenzao wa Marekani ambao wamejitokeza kulaani vitendo vya polisi tangu kutokea kifo cha Floyd wiki iliyopita huko mjini Minneapolis, jimbo la Minnesota. 
 Kifo cha George Floyd 
 Floyd alifariki baada ya afisa wa polisi mzungu Derek Chauvin kuweka goti lake nyuma ya shingo ya mshukiwa kwa zaidi ya dakika nane, hata pale Floyd aliporejea mara kadhaa kumwambia afisa huyo hawezi kupumua. 
 Waandamanaji nchini Denmark walitembea hadi Ubalozi wa Marekani mjini Copenhagen Jumapili, wakibeba mabango yakiwa na ujumbe mbalimbali kama vile “Acheni Kuwaua Watu Weusi.” Nchini Ujerumani, waandamanaji walibeba ujumbe unaosema, “Wawajibisheni Askari,” na “Nani Unamwita Wakati Polisi Anapouwa?” 
 Serikali za Kiimla 
 Katika nchi zenye serikali za kiimla, maafisa wamekosoa vitendo vya polisi hao wakati vyombo vya habari vinavyodhibitiwa na serikali vimeonyesha maandamano kwa kiwano cha malalamiko ya serikali ya Marekani juu ya kukamatwa kwa waandamanaji katika nchi nyingine, kama vile China inavyowatendea waandamanaji wanaounga mkono demokrasia huko Hong Kong. 
 China 
 Msemaji wa Wizara ya Mambo ya Nje wa China Zhao Lijian amesema Jumatatu wakati wa mkutano na waandishi wa habari kuwa kukosekana utulivu Marekani kunaonyesha “ukubwa wa tatizo la ubaguzi na uhalifu wa polisi nchini Marekani.” 
 Hilo lilifuatia maoni ya Hu Xijin, Mhariri wa gazeti la Global Times la chama tawala cha kikomunisti cha China, CCP, aliyesema maafisa wa Marekani sasa wanaweza kuona maandamano nje ya madirisha yao : “Nataka kumuuliza Spika wa Baraza la Wawakilishi [Nancy] Pelosi na Waziri [wa Mambo ya Nje Mike] Pompeo: Je, Beijing iwaunge mkono waandamanaji wa Marekani, kama mnavyowatukuza wafanya ghasia Hong Kong?” 
 Iran 
 Nchini Iran, ambapo serikali katika miaka ya karibuni imetumia hatua kandamizi kuwakamata waandamanaji nchini humo, televisheni ya serikali imerejea kuonyesha picha za ghasia nchini Marekani. Msemaji wa Wizara ya Mambo ya Nje Abbas Mousavi ametaka jeshi la polisi nchini Marekani “kuacha kuwatendea uovu watu wenu na kuwaruhusu wapumue.”
Mamlaka ya Nigeria ilisitisha huduma ya Twitter mwanzoni mwa mwezi huu kwa muda usiojulikana baada ya kampuni  ya mtandao wa kijamii yenye makao yake Marekani ilipofuta "tweet" iliyotolewa na Rais wa Nigeria, Muhammadu Buhari kwa kukiuka kanuni za huduma 

Marekani inatathmini tena malalamiko yake kwa Nigeria ya hivi karibuni ya kusitisha kwa muda huduma ya Twitter hatua ambayo maafisa waandamizi wa Marekani walisema ni ishara ya kudhibiti nafasi ya kisiasa katika nchi hiyo kubwa sana huko Afrika magharibi. 
 Mamlaka ya Nigeria ilisitisha huduma ya Twitter mwanzoni mwa mwezi huu kwa muda usiojulikana baada ya kampuni ya mtandao wa kijamii yenye makao yake Marekani, ilipofuta "tweet" iliyotolewa na Rais wa Nigeria, Muhammadu Buhari kwa kukiuka kanuni za huduma.  
 Kusimamishwa kwa muda kwa Twitter kulileta wasiwasi na bado huduma hiyo inaendelea kuwa chanzo cha wasi wasi, alisema Akunna Cook, naibu waziri wa mambo ya nje kwa masuala ya Afrika, wakati wa mazungumzo yake ya Jumatatu kwa njia ya video yaliyoandaliwa na Atlantic Council yenye makao yake Washington. 
 Cook, binti wa wahamiaji wenye asili ya Nigeria alisema nchi hiyo inaweza kuchukua jukumu muhimu la kuijenga Afrika magharibi, lakini ishara za kufungwa nafasi za kisiasa, na ishara za kuzuia uhuru wa kuzungumza zinatisha.
Waziri mkuu wa Ethiopia Abiy Ahmed, ametoa muda wa mwisho kwa majeshi ya jimbo la Tigray kujisalimisha au wakabiliwe na hatua za kijeshi katika mji mkuu wa jimbo hilo wa Mekele. 
 Katika taarifa yake iliyowalenga viongozi wa chama cha TPLF, Abiy amewasihi wapiganaji hao kujisalimisha kwa amani ndani ya saa 72, akisema kwamba safari yao imefika mwisho. 
 Ameendelea kusema kwamba wapiganaji hao wapo katika hali ambayo hawawezi kutoroka na kuwataka wachukue fursa hiyo ya mwisho. 
 Jeshi la Ethiopia limekuwa likipigana na majeshi ya Tigray tangu vita mzozo ulipozuka Novemba 4 wakati Abiy alipotuma wanajeshi wa kitaifa katika eneo hilo. 
 Serikali ya Ethiopia inalishutumu jeshi la Tigray kwa kushambulia kambi ya jeshi la kitaifa katika eneo la Tigray. 
 Mamia ya watu wameuawa na maelfu kukimbilia Sudan tangu vita hivyo vilipoanza. 
 Mawasiliano yamekatwa katika eneo hilo, huduma ya internet hamna kabisa na kufanya vigumu kwa waandishi wa habari kupata uthibitisho wa idadi ya vifo na ripoti za ghasia. 
 Jimbo la Tigray lenye maeneo tisa, liko kaskazini mwa Ethiopia. 
 Hali ya wasiwasi imekuwa ikiongezeka katika eneo hilo tangu Septemba 9 baada ya viongozi wa Tigray kuandaa uchaguzi licha ya Abiy Ahmed kuahirisha uchaguzi huo kutokana na janga la virusi vya Corona. 
 Imetayarishwa na Kennes Bwire, VOA, Washington DC
Maafisa wa Palestina na Israeli wamelaani kuongezeka kwa ghasia kwenye uwanja wa msikiti mtakatifu wa al-Aqsa na kwenye mitaa ya Jerusalem Mashariki, huku kila upande ukimlaumu mwengine kwa kusababisha ghasia hizo. 

Wakati huohuo Wapalestina na Waisraeli wameandamana Jumatatu kuadhimisha siku ya Jerusalem, au siku ya al-Quds, wakati mji huo ulipotekwa na kukaliwa na Israel wakati wa vita vya siku 6 vya 1967.  
 Wapalestina wajeruhiwa 
 Hayo yakiendelea watu 300 wanaripotiwa wamejeruhiwa hii leo pekee yake kutokana na mapambano kati ya polisi na waandamanaji kwenye uwanja wa Mskiti wa al-Aqsa ambao ni eneo la tatu takatifu kwa Waislamu, na la kwanza takatifu kwa wayahudi. 
 Kwa karibu mwezi mmoja mnamo mwezi huu mtukufu wa Ramadhani Wapalestiina wamekuwa wakipambana wakati wa usiku na polisi wa Israel kwenye uwanja wa al-Aqsa kulalamika dhidi ya hatua kali zilizowekwa na polisi kuingia msikitini humo kutokana na juhudi za kupambana na COVID 19.  
  ghasia zimezidi mnamo siku za hivi karibuni na maafisa wa afya na chama cha Hilali nyekundu cha palestina wanasema karibu watu 500 wamejeruhiwa mnamo wiki iliyopita wengi wakiwa na majeraha ya risasi za mpira. Mkazi wa Jeruselem aliyejaribu kukaribia msikti huo hii leo anasema walishambuliwa na polisi.  
 Mkazi wa Jerusalem 
 Mwanzoni waumini walikuwa ndani ya msikiti milango ikiwa wazi halafu mabomu ya kutoa machozi yakafyatuliwa ndani. Watu wakaanza kutaabika. Mimi nilikuwepo kule Bab al Rahma dakika 30 zilizopita na kuanza kutufyatulia gruneti na kututawanya kwa nguvu. 
 Wapalestina wamekuwa wakiwarushia mawe polisi ambao walikuwa wakijibu kwa kufyatua risasi za mpira na mabomu ya kutoa machozi, ambapo sauti kubwa za mabomu na makelele ya waandamanaji yamekuwa yakisikika hii leo kutokea uwanja mkubwa nje wa mskiti unaochukuliwa na sehemu takatifu na Waislamu na Wayahudi. 
 Ghasia Mbaya Zaidi 
 Ghasia hizi zinasemekana ndiyo mbaya zaidi tangu mwaka 2017 huko Jerusalem zilizochochewa na ugomvi wa muda mrefu kutokana na juhudi za walowezi wa Kiyahudi kutaka kuwaondowa Wapalestina waliokuwa wanaishi katika mji wa kale wa Jerusalem tangu mwaka 1956. 
 Mahakama ya chini ya mji huo ilikubaliana mapema mwaka 2021 na madai ya walowezi kuchukua nyumba za familia 29 katika mtaa wa Sheik Jarr. Lakini Mahakama Kuu iliyokuwa isikilize rufaa dhidi ya kesi hiyo hii leo imeahirisha kikao kufuata ombi la wizara ya sheria kwa hofu ya kuzuka ghasia zaidi. 
 Mkazi wa mtaa wa Sheikh Jarrah, Nabil Kurd ambako wanaishi familia za Wapalestina wanaotaka kuondolewa anasema Wayahudi hawajabadili mawazo yao.  
 Kurd anasema : "Wana mkakati uleule wanataka kuwaondoa Wapalestina. Wanatafuta kila njia za kutuondosha sisi Wapalestina. Njia walizokuwa nazo zimefungwa hivi sasa wanatafuta njia tofauti. Lakini sisi tuna ishi hapa katika nchi yetu ardhi yetu. Na hatutakubali kuondoka."  
 Ghasia hizi zimeenea hivi sasa katika ardhi zote za Wapalestina huko Gaza na Ukanda wa Magharibi pamoja na Jordan. Rais wa Palestina Mahamoud Abass amesema anaunga mkono mashujaa wa al-Aqsa.  
 Jumuia ya kimataifa imeeleza wasiwasi mkubwa kutokana na ghasia hizo. Baraza la usalama la Umoja wa Mataifa linatarajiwa kukutana hii leo kutokana na ombi la Tunisia kwa kikao cha faragha. Wajumbe wa kamati ya mashirika manne ya Mashariki ya kati yaani Umoja wa Ulaya, Rashia, Marekani na UN pamoja Papa Francis wametoa wito wa utulivu kurudi katika eneo hilo takatifu.  
 Katibu Mkuu wa UN 
 Katibu mkuu wa UN Antonio Guterres anasma ni lazima kwa maafisa wa israel kujizuia na kuheshimu haki za watu kukusanyika kwa amani.  
 Mataifa ya kiarabu pamoja na yale sita yaliyoanzisha uhusiano na Israel, yamelaani utumiaji nguvu unaofanywa na Israel. Marekani pia imeeleza wasi wasi wake kutokana na ghasia hizo.  
 Waziri Mkuu wa Israeli 
 Waziri mkuu wa israel Benjamin Neytanyahu alitetea jinsi maafisa wa usalama wanavyokabiliana na ghasia hizo.  
 Katika juhudi za kuepusha ghasi zaidi Polisi wa jerusalem wamewazuia waisrael kufika kwenye uwanja wa Al Quds hii leo wanapoandamana kuadhimisha siku ya jerusalem .  
 Msikiti wa al-Aqsa 
 Uwanja wa msikiti wa al-Aqsa uliyoko katikati ya mji wa kale wa Jerusalem ulitekwa na Israel wakati wa vita vya siku 6 mwaka 1967, pamoja na sehemu yote ya Jerusalem ya Mashariki ambayo ilikuwa chini ya Jordan na baadae kukaliwa na Wayahudi bila ya kutambuliwa na jumuiya ya kimataifa. 
 Wapalestina wanataka kufanya sehemu hii ya mashariki kuwa mji mkuu wa taifa lao wakati Israeli inadai mji kamili wa Jerusalem ndio mji mkuu wao na huawezi kugawika.  
 Imetayarishwa na Abdushakur Aboud
Maafisa wa polisi wanao husika kulinda usalama kwenye jengo la Bunge la Marekani mara kadhaa walikataa msaada wa ziada kabla ya maandamano ya Jumatano yaliogeuka vurugu, na kuwalazimisha wabunge kuahirisha zoezi la kurasmisha matokeo ya uchaguzi wa rais wa Novemba mwaka 2020. 

Shutuma hizo zimetoka kwa maafisa wa ulinzi na jeshi siku moja baada ya umati mkubwa wa wafuasi wa Rais Donald Trump wenye itikadi kali kusukuma vizuizi na maafisa wa polisi kwenye bunge na kuvamia jengo hilo. 
 Waziri mdogo wa ulinzi Kenneth Rapuano Alhamisi aliwaambia waandishi wa habari “ tuliwasiliana nao mara kadhaa”, akielezea majadiliano kati ya kikosi cha taifa cha ulinzi na polisi wanaolinda jengo la bunge la Marekani wiki kadhaa kabla ya ghasia. 
 “Tuliwauliza zaidi ya mara moja. Jibu la mwisho tulilopewa Jumapili Januari 3 ni kwamba hawatahitaji msaada wa Wizara ya Ulinzi.” 
 Kufuatia vurugu zilizofanywa na wafuasi wa Trump kwenye bunge la Marekani, mkuu wa polisi ya kulinda usalama kwenye bunge hilo Steve Sund alijiuzulu Alhamisi jioni. 
 Watu wanne akiwemo afisa mmoja wa polisi walifariki kufuatia ghasia za Jumatano kwenye jengo la bunge la Marekani.
Ethiopia imesusia juhudi za kidipmolasia kusitisha  vita kaskazini mwa nchi hiyo, na kuendelea kurusha  mabomu katika mji mkuu wa Makelle, eneo la Tigray. 

Maelfu ya watu wamekufa, zaidi ya watu 25,000 kukimbilia Sudan kutokeaEthiopia. Kuna ripoti za ukiukwaji wa haki za binadamu tangu waziri mkuu Abiy Ahmed alipoamuru mashambulizi ya anga katika eneo hilo kuanzia Novemba 4 baada ya viongozi wa eneo hilo kudharau mamlaka yake. 
 Abiy, ambaye ni kiongozi mwenye umri mdogo zaidi Afrika, na alishinda tuzo ya amani ya Nobel mwaka uliopita, amekataa shinikizo la kutaka kufanyika mazungumzo kumaliza vita hivyo ambavyo vinaripotiwa kuenea hadi katika nchi jirani ya Eritrea na kutishia kuyumbisha eneo zima la pembe ya Afrika. 
 Ethiopia yakataa juhudi za Uganda za mazungumzo 
 “Tunachosema ni kwamba, mtupe muda. Haitachukua muda mrefu… itakuwa oparesheni ya muda mfupi.” amesema msemaji wa tume maalum ya mgogoro wa Tigray Redwan Hussein akiendelea kusema kwamba “Hatujaiomba Uganda ama nchi yoyote ile kuingilia kati,” baada ya rais wa Uganda Yoweri Museveni kukutana na waziri wa mambo ya nje wa Ethiopia katika hatua hiyo. 
 Eritrea imekanusha madai hayo. 
 Wapiganaji wa Tigray waliripotiwa kufyatua makombora ndani ya Eritrea mwishoni mwa wiki iliyopita. 
 Umoja wa Afrika, UN watakiwa kuingilia kati 
 Viongozi wa Tigray wanataka Umoja wa Afrika kuingilia kati na kuishutumu Ethiopia kwa mashambulizi hayo. 
 Viongozi hao wanasema kwamba wanajeshi wa Ethiopia wanatumia silaha nzito kutekeleza mashambulizi Tigray, ambayo yameharibu bwawa la kuzalisha umeme na kiwanda cha kutengeneza sukari. 
 Wanamshutumu Abiy, ambaye anatoka kabila kubwa la Oromo, kwa kutekeleza kile wamekitaja kama kuwatesa na kuwaondoa serikalini. 
 Shirika la Amnesty International limekemea mauaji ambayo pande zote zimelaumiana kutekeleza. 
 Museveni afuta tweet ya kuitisha mazungumzo 
 Rais wa Uganda Museveni alikutana na waziri wa mambo ya nje wa Ethiopia Demeke Mekonnen nchini Uganda. 
 Aliandika kwenye Twitter kwamba “lazima mazungumzo yafanyike na mapigano kukomeshwa ili kuepuka vifo na uharibifu wa uchumi.” 
 Ujumbe huo umefutwa muda mfupi baadaye. Hakuna sababu imetolewa baada ya tweet ya Museveni kufutwa. 
 Demeke Aenda Kenya baada ya kutoka Uganda 
 Kenya na Djibouti zinataka pande husika katika vita vya Ethiopia kusitisha vita na kufanya mazungumzo. 
 Aliyekuwa rais wa Nigeria Olusegun Obasanjo ameelekea Ethiopia kwa mazungumzo. 
 “Kila mtu anataka mazungumzo yafanyike. Mazungumzo yanahitajika kwa haraka sana,” amesema Mahboub Maalim, mwanadiplomasia wa Kenya, akiongezea kwamba “sote tunastahili kuwa tunazungumzia kusitisha vita.” 
 Nchi za ulaya zinaripotiwa kwamba zinapanga kuingilia kati na kujaribu mbinu za kumaliza mzozo huo. Norway imeripoti kwamba inapanga kutuma mjumbe maalum. 
 Inaripotiwa kwamba jeshi la Ethiopia limedhibithi asilimia 60 ya Tigray na linatarajia kuuteka mji mkuu wa Mekelle baada ya siku tatu za mapigano. 
 Jeshi la Ethiopia, lenye uzoefu wa kupigana na wapiganaji wa Somalia, na waasi kwenye mpaka na Eritrea, lina karibu wanajeshi 140,000. 
 Imetayarishwa na Kennes Bwire, VOA, Washington DC
Chama kikuu cha upinzani nchini Tanzania, Chadema kimelitaka jeshi la polisi nchini humo kujiweka kando na masuala ya kisiasa ili kuacha uwanja wa kisiasa kuwa sawa kwa vyama kushindana wakati huu wa kuelekea katika uchaguzi mkuu. 

Ingawa chama hicho hakikubainisha moja kwa moja namna jeshi hilo linavyojitumbukiza katika masuala ya kisiasa. lakini kimesisitiza kwa kunukuu baadhi ya kauli zinazotolewa na maafisa wa jeshi hilo ambazo kimedai kwamba zinafanana na zile zilizowahi kutolewa na chama tawala ccm, 
 Akibainisha msimamo wa chama hicho kuelekea uchaguzi mkuu, katibu mkuu John Mnyika amedai kwamba usawa katika masuala yanayohusu uchaguzi ni mambo yanapaswa kuzingatiwa na pande zote zinazoshiriki uchaguzi huo.  
 Chama hicho ambacho karibuni kilitangaza majina ya wagombea 11 waliojitokeza kuwania nafasi ya urais wamedai kuwepo kwa viashiria kwamba jeshi la polisi linajitumbukiza katika masuala ya kisiasa na hivyo kufanya uwanja wa kisiasa kushindwa kutoa uwiano sawa kwa washiriki wa uchaguzi mkuu kuchuana kwa hoja na sera. 
 Mbali na kubainisha hayo chama hicho ambacho katika miezi ya hivi karibuni kimeshuhudia baadhi ya wabunge wake na madiwani wakikipa mkono wa kwaheri na kujiunga na chama tawala na vyama vinginevyo vya upinzani kimerejea hoja yake ya kutaka tume huru ya uchaguzi, 
 Kimesema ingawa kinaamini kinaingia katika uchaguzi huku hoja zao za kutaka tume huru ikiwa bado hazijapatiwa ufumbuzi, hata hivyo kipo tayari kwa uchaguzi huo. 
 Katika hatua nyingine chama hicho kimesisitiza kwamba mwenyekiti wake Freeman Mbowe alishambuliwa kisiasa huku kikipuuza taarifa zinazotolewa kwamba kiongozi huyo hakufanyiwa shambulizi lolote zaidi ya kukutwa akiwa amepata kilevi. 
 Mnyika : "Sasa kama mgonjwa zinatolewa taarifa za uongo dhidi yake, madaktari waliompokea mwenyekiti mara ya kwanza kabisa wajitokeze wasema waziwazi. Ukweli ni kwamba mwenyekiti hakuwa amelewa chakari kama ambavyo inavyosemwa, yote haya yanasemwa ili kuhamisha mjadala. 
 "Vitolewe vipimo kwa sababu tunajua kwamba hili jambo halipo ni bongo ni uzushi. Hatuna imani na uchunguzi ambar unaendelea kufanywa na jesti la polisi. Na chama kinaendelea kutafakari hatua za ziada za kuchukuwa. Lakini katika hatua hii kwa sasa tungependa wananchi wapuuze," amesema Mnyika. 
 Chadema inseam kiongozi huyo amefanyiwa upasuaji katika sehemu yake mguu na sasa anaendelea vyema yeye ni miongoni mwa wanachama 11 waliojitokeza kuomba nafasi ya kuwania uraisi. 
 Imetayarishwa na mwandishi wetu, Washington, DC.
Wafungwa wanaotumikia hadi  kifungo cha miaka mitano wanastahili msamaha wa rais, isipokuwa wale wanaochukuliwa kuwa hatari kwa usalama wa taifa 

Burundi inapanga kuwaachia maelfu ya wafungwa ili kupunguza msongamano magerezani katika taifa hilo la Afrika mashariki. Wafungwa wapatao 5,255 au takribani asilimia 40 ya idadi ya wafungwa wataachiwa huru, kulingana na amri iliyoonekana kupitia shirika la Habari la Ufaransa-AFP. 
 Rais Evariste Ndayishimiye ameripotiwa akisema msamaha huo ulikuwa hatua muhimu kupunguza msongamano na kuboresha hali kwenye magereza. AFP inasema wafungwa wanaotumikia hadi kifungo cha miaka mitano wanastahili msamaha wa rais, isipokuwa wale wanaochukuliwa kuwa hatari kwa usalama wa taifa. 
 Wafungwa wanaotumikia kifungo kwa makosa ya ufisadi wataachiliwa kwa masharti ya kulipa fedha walizotumia vibaya, ikiwemo uharibifu na gharama za mahakama. Kuachiliwa huru kwa wafungwa kunakuja zaidi ya miezi miwili baada ya Rais Ndayishimiye, kutia Saini amri ya kuwaachia huru waandishi wa Habari wanne katika hatua iliyotangazwa sana baada ya kutoa ahadi za kupunguza mbinu kali zilziotumiwa na mtangulizi wake.
Tanzania imetoa onyo kali kwa wale wanaotoa na kusambaza taarifa za magonjwa ya mlipuko ikiwemo janga la Corona. 

Onyo hilo linatolewa wakati madhehebu ya dini yakieleza hali ilivyo katika taasisi zao kuhusiana na janga hilo ambalo linaendelea kuisumbua dunia.  
 Msemaji Mkuu wa serikali Hassan Abbas amesema ni kinyume cha taratibu mtu kutoa taarifa zinazohusiana na majanga kama vile mlipuko wa maambukizi ya virusi vya corona. 
 “Serikali imeweka utaratibu ambao unabainisha wazi ni nani mwenye mamlaka ya kutoa taarifa za namna hiyo. 
 Ameeleza serikali imelazimika kujitokeza kufafanua jambo hilo hasa baada ya kuendelea kushuhudia mwenendo mpya aliouita “kwa baadhi ya watu kutumia njia mbalimbali kusambaza taarifa ambazo haziko ndani ya mamlaka yao.” 
 Tangu mwaka 2020 hakuna takwimu zozote zilizotolewa na serikali kuhusiana na idadi ya waliokumbwa na janga hilo wala wale waliopoteza maisha. 
 Hata hivyo vyanzo vya habari vinasema serikali hiyo imeendelea kusisitiza kuwa inaamini iko katika mkondo sahihi katika kukabiliana na ugonjwa huo wa COVID-19. 
 Serikali inasema inaendelea kuchukua tahadhari zote kukabiliana na janga hilo na kuwa hadi wakati huu janga hilo ambalo linaendelea kuwa ni tishio kubwa duniani limedhibitiwa vya kutosha nchini Tanzania. 
 Vyanzo hivyo vya habari vinaesema msemaji huyo wa serikali hakuweka bayana ni kina nani ambao wamekuwa wakitoa takwimu na taarifa kuhusiana na maambukizi ya janga hilo, hata hivyo hivi karibuni baadhi ya makanisa yamekuwa yakijitokeza mara kwa mara kuzungumzia janga hilo. 
 Kanisa Katoliki ndilo lililokwenda mbali zaidi kwa kuweka mwongozo unaopaswa kufuatwa na waaumini wake wakati wanaposhiriki ibada makanisani na namna watakavyoadhimisha sikukuu ya Pasaka. 
 Katibu Mkuu wa Baraza la Maaskofu, Padre Charles Kitima alielezea wiki hii jinsi kanisa hilo linavyokumbwa na majonzi baada ya kupoteza makasisi wake 25 katika kipindi cha miezi miwili iliyopita kutokana na matatizo yaliyoambatana na upumuaji.
Rais wa Marekani Joe Biden alikiri Jumatatu hatua ya ufikiaji wa janga hili akisema kuwa wakati kesi mpya na vifo vinapungua nchini Marekani bado kuna watu wengi wanapoteza maisha na hivi sasa sio wakati wa kuwaachia walinzi wetu 

Marekani imevuka vifo 600,000 kutokana na COVID-19 kulingana na ripoti ya Jumanne ya kitengo kinachofuatilia virusi vya Corona katika chuo kikuu cha John Hopkins cha Marekani. 
 Idadi hiyo ni kuanzia mwanzo wa janga hili miezi 15 iliyopita. Wakati idadi ya kesi mpya za COVID-19 na vifo vya kila siku nchini Marekani vinapungua katika wiki za karibuni hatua hiyo ni ukumbusho mzito wa idadi ya vifo vilivyotokana na janga hili na ambavyo bado vinatokea. 
 Rais wa Marekani Joe Biden alikiri Jumatatu hatua ya ufikiaji wa janga hili akisema kuwa wakati kesi mpya na vifo vinapungua sana nchini Marekani bado kuna watu wengi wanapoteza maisha na hivi sasa sio wakati wa kuwaachia walinzi wetu.  
 Wakati huo huo huko Uingereza Waziri Mkuu wa nchi hiyo Boris Johnson alitangaza Jumatatu kwamba serikali yake itasogeza mbele kwa takribani wiki nne mpango wake wa kufungua shughuli za umma, kutoka Juni 21 hadi Julai 19 mwaka huu ambapo masharti yote yanayohusiana na COVID-19 yataondolewa.
Mkutano mkuu wa chama cha Demokratik cha Marekani, ambapo uteuzi rasmi wa mgombea urais pamoja na mgombea mwenza utafanyika, unaanza Jumatatu katika mji wa Milwaukee, jimbo la Wiscounsin na utaendelea kwa siku nne hadi Alhamisi.  

Aliyekuwa Makamu wa Rais wa Marekani Joe Biden na Seneta anayewakilisha jimbo la California, Kamala Harris, wanatarajiwa kukubali rasmi uteuzi wa chama chao, kama Mgombea urais na mgombea mwenza mtawalia. 
 Pamoja na wao kukubali uteuzi huo, hafla mbalimbali zimepanwa kufanyika katika siku hizo nne, na viongozi wa ngazi ya juu kwenye chama hicho, wakiwa ni pamoja na rais wa zamani wa Marekani, Barack Obama, kutoa hotuba zao. 
 Kwa mujibu wa ratiba ya mikutano hiyo, Obama atazungumza siku ya Jumatano. 
 Wengine watakaotoa hotuba ni waliokuwa wagombea urais Bernie Sanders, Amy Klobuchar, Elizabeth Warren, Cory Booker, Pete Buttigieg na John Kasich (Mrepublikan). 
 Wengine ni mke wa aliyekuwa rais, Michelle Obama, Rais wa zamani wa Marekani Bill Clinton na mkewe Hillary Clinton. 
 Wanasiasa John Kerry, Alexandria Ocasio-Cortez pia watahutubia wafuasi wao. 
 Chama hicho kimesema nyingi za hotuba zitafanyika kwa njia ya mtandao. 
 Ingawa kwa kawaida mikutano mikuu ya vyama huvutia maelfu ya watu, mwaka huu hali ni tofauti na wafuasi wengi wa chama hicho wanatarajiwa kutazama au kufuatilia yatakayojiri kupitia vyombo vya habari. 
 "Mkutano wa mwaka huu utakuwa na utofauti mkubwa mno na mikutano ya miaka iliyopita kwa sababu unafanyika katika mazingira ya janga la Corona, hali mabayo haijawahi kushuhudiwa tena katika historia ya Marekani," alisema Dkt Patrick Nighula, Mhadhiri wa chuo kikuu cha South Carolina, akizungumza na Sauti ya Amerika kwa njia ya simu Jumapili usiku. 
 Jumapili, White House ilikubali kwamba Seneta Kamala Harris anaweza kuwa makamu rais, na kumaliza tetesi zilizokuwa zikirudiwa na Rais Donald Trump kwamba mwanasiasa huyo alikuwa hastahili kuhudumu wadhifa huo. 
 Harris alizaliwa nchini Marekani na wazazi wahamiaji na RaisTrump amekuwa akikosolewa kwa kutochukua msimamo wa wazi kuhusu tetesi hizo. 
 Mkutano mkuu wa chama cha Republikan utaanza Jumatatu tarehe 24 Agosti na kwendelea hadi Alhamisi tarehe 28 ambapo Rais Donald Trump pamoja na makamu wake, Mike Pence, wanatarajiwa kukubali uteuzi wa chama chao wa kugombea urais kwa muhula wa pili.
Serikali ya Botswana imefunga tena shughuli za kawaida na kutaka watu wasalie nyumbani kwa mda wa wiki mbili kutokana na kuongezeka kwa maambukizi ya virusi vya Corona kwa kasi nchini humo. 

Wafanyakazi muhimu pekee ndio wanaruhusiwa kuondoka nyumbani kwao na kuelekea kazini huku watu wengine wakiruhusiwa tu kuondoka nyumbani iwapo wanaenda kununua chakula au kutafuta matibabu. 
 Mikusanyiko ya watu imepigwa marufuku huku hoteli, maeneo ya mazoezi, migahawa na shule, vimefungwa. 
 Shughuli katika mji mkuu Gaborone zimesitishwa mwezi mmoja na nusu baada ya kufunguliwa. Shule na biashara zilifunguliwa Juni 15 pale maambukizi yaliripotiwa kupungua. 
 Nchi hiyo yenye utajiri wa almasi, imerekodi kasi kubwa ya maambukizi a virusi vya Corona, kwa mujibu wa msimamizi wa tume maalum ya kupambana na Corona Kereng Masupu, ambaye alisema kwamba “wiki hii tumeona ongezeko la maambukizi kwa kasi, kinyume na ilivyotarajiwa na sasa inatubidi kusitisha tena shughuli za kawaida na kutekeleza mikakati ya kukabiliana na maambukizi.” 
 Idadi ya watu ambao wamethibitishwa kuambukizwa virusi vya Corona nchini Botswana imeongezeka mara mbili zaidi kutoka watu 71 July 13 hadi watu 140. 
 Kufikia Alhamsi, jumla ya watu 800 walikuwa wameambukizwa virusi vya Corona nchini Botswana, watu 664 wakiwa madereva wa magari ya kubeba mizigo. 
 Imetayarishwa na Kennes Bwire, VOA, Washington DC
Rais Ibrahim Boubacar Keita wa Mali anakabiliwa na shinikizo la kuchukua uamuzi muhimu baada ya upinzani kukataa mapendekezo yake mapya.  

Akizungumza mwishoni mwa wiki ikiwa ni mara ya pili katika wiki moja, kiongozi huyo alisema anaivunja mahakama ya katiba kuitisha uchaguzi katika majimbo yaliokuwa na utata. Upinzani unashikilia lazima ajiuzulu.  
 Rais huyo anayefahamika zaidi kwa herufi za jina lake IBK, ameivunja mahakama ya katiba katika juhudi za kuzima malalamiko ya upinzani baada ya mahakama hiyo kufutilia mbali matokeo ya viti 30 vya bunge na kukipatia ushindi chama cha rais. 
 Rais IBK, aliahidi kuitisha tena uchaguzi katika wilaya hizo na kuanza mazungumzo ya kuunda serikali ya mpito.  
 Rais wa Mali amesema : “Napendelea mazungumzo na makundi yote ya taifa hili ili kuweza kuunda serikali ya maridhiano itakayo wakusanya pamoja wazalendo wa nchi na wala si waharibifu. Nitachukuwa hatua za kutekeleza mapendekezo ya jumuia ya uchumi ya Afrika Magharibi ECOWAS. 
 Vuguvugu jipya la upinzani linaloongozwa na Imam wa jumuiya ya Kiislam mashuhuri Mahmoud Dicko na kuwaunganisha pamoja wanasiasa, wakuu wa dini na asasi za kiraia June M5-RFP, limepinga mapendekezo hayo.  
 Siku ya Jumapili Imam Dicko alitoa wito kwa wafuasi wao kutochochea ghasia baada ya watu 7 kuuliwa Ijumaa na Jumamosi wakati wa mapambano kati ya maafisa wa usalama na waandamanaji.  
 Mahmoud Dicko: “Kwa hakika ninawataka wasitumbukizwe kwenye mtego wa ghasia, kwa hakika tuna hitaji kuondoa ghasia katika vitendo vyetu. Dhamira yetu katika juhudi hizi ni kudumisha tena hadhi na heshima ya taifa la Mali.”  
 Maandamano ya upinzani yalianza Juni 5 mwezi uliopita na kufanyika kila Ijumaa yakimtaka rais Keita kuachia madaraka kwa kushindwa kutuliza mashambulizi ya wapiganaji wa Kiislamu kaskazini mwa nchi ambayo yameenea katika kanda ya Sahel tangu kuchukua madaraka 2013, pamoja na mapigano ya kikabila katikati ya nchi na madai ya utawala mbaya na ulaji rushwa ambao upinzani unasema umesababisha uchumi kudumaa.
Ofisi ya rais wa Nigeria imeapa kuwaokoa wasichana wa zamani wa shule 112 wanaosadikiwa kubaki katika mikono ya kundi la Boko Haram tangu walipotekwa nyara kutoka mji wa Chibok miaka saba iliyopita. Wakosoaji wanashutumu serikali kwa kutofanya vya kutosha kuokoa wasichana hao ambao sasa ni wanawake au kuboresha usalama wa shule.  
 Taarifa iliyopewa jina la “Wasichana wa Chibok Bado wako akilini mwetu” ilitolewa na ofisi ya rais Alhamisi wakati Nigeria inaadhimisha miaka saba tangu wasichana wa shule 276 kutekwa kutoka kwenye shule ya serikali huko Chibok, katika jimbo la Borno. 
 Mamlaka ilisisitiza wito wake wa kuwatafuta na kuwakomboa wasichana hao 112 waliobaki kifungoni. 
 Lakini wazazi na watetezi wanashutumu serikali kwa uzembe na kutoa ahadi hewa. Allen Manase ni mkuu wa vyombo vya habari na utangazaji wa jamii ya Chibok. 
 Karibu wasichana 503 walikuwa shuleni hapo usiku wa kutekwa nyara na Boko Haram mwezi Aprili 2014. kati ya 276 waliochukuliwa, zaidi ya 100 waliachiliwa kupitia mazungumzo, wakati wengine walifanikiwa kutoroka. 
 Wiki hii, katika kuadhimisha miaka saba tangu utekaji nyara wao, wazazi wa wasichana waliobaki walikusanyika shuleni kuombea kurudi kwao salama. 
 Manase anasema serikali iko kimya zaidi juu ya suala hili lakini inalenga tu katika maadhimisho hayo kutoa taarifa. 
 Katika miezi ya hivi karibuni, utekaji nyara kadhaa mkubwa wa wanafunzi umetokea kaskazini mwa Nigeria, na kusababisha kufungwa kwa shule. 
 Ripoti mpya ya Amnesty International ilisema zaidi ya shule 600 kaskazini mwa Nigeria zimefungwa kwa sababu ya ukosefu wa usalama tangu Desemba. 
 Nigeria ina idadi kubwa zaidi ya wanafunzi walioacha shule ulimwenguni kulingana na UNICEF, haswa kwa sababu ya ukosefu wa usalama kaskazini, ambapo uandikishaji wa shule na kiwango cha kusoma ni kidogo sana. 
 Wakati wazazi wengi wanaendelea kungojea na kutumaini, mawakili na Amnesty International wanasisitiza mamlaka kuzifanya shule ziwe salama.
Ujumbe maalum wa Jumuia ya Uchumi ya Afrika Magharibi, ECOWAS, ukiongozwa na Rais wa zamani wa Nigeria Goodluck Jonathan umewasili mjini Bamako, Mali kukutana na viongozi wa baraza la kijeshi lililomlazimisha Rais Ibrahim Boubacar Keita kuachia madaraka na serikali yake mapema wiki hii. 

Ujumbe wa ECOWAS pia utakutana na rais aliyeondolewa madarakani, Keita, pamoja na maafisa wa serikali na jeshi wanaozuiliwa na wanajeshi waasi, afisa mmoja wa ECOWAS ameliambia Shirika la Habari la AFP. 
 Viongozi hao watakutana na mabalozi wa mataifa matano wanachama wa kudumu wa baraza la usalama la Umoja wa Mataifa wanaotarajiwa kuwasili Bamako siku ya Jumapili.  
 Ujumbe huo umewasili siku moja baada ya maelfu ya wananchi kumiminika katika mji mkuu wa Mali wakionyesha kuunga mkono baraza hilo la jeshi liliofanya mapinduzi. 
 Waandamanaji huko Bamako – wengine wakinyanyua mabango yao wakipaza sauti kuwa Kamati ya Kitaifa ni Mkombozi wa Wananchi, CNSP, ni jina ililopewa baraza la utawala wa kijeshi. 
 Waandamanaji vile vile wanapinga ECOWAS kwa tamko lao la kulaani mapinduzi hayo na kwa kufunga mipaka ya majirani wa nchi ya Mali katika umoja wa eneo lenye nchi 14 wanachama. 
 Viongozi wa kijeshi waliofanya mapinduzi wamesema Ijumaa wamefungua mipaka kwa safari za anga na ardhini.
Baraza la wawakilishi Marekani, Jumatano liliidhinisha kuundwa kwa tume huru ya kuchunguza uasi uliotokea kwenye jengo la bunge la Marekani Januari sita 2021 wakati wafuasi wa Trump walipojaribu kuwazuia wabunge kumthibitisha Biden mshindi wa urais 

Baraza la wawakilishi linalodhibitiwa na wa Democratic liliungana na wa Republican 35 waliopiga kura 252 kwa 175 ili kuunda tume hiyo, saw ana ile iliyochunguza mashambulizi ya kigaidi yam waka 2001 yaliyofanywa na al-Qaida dhidi ya Marekani. 
 Lakini hatma ya sheria hiyo bado haijulikani katika baraza la seneti lililogawanyika kisiasa, ambapo kiongozi wa wa republican katika seneti, Mitch McConnell, Jumatano alisema alikuwa akiipinga tume hiyo, siku moja baada ya kusema alikuwa wazi kwa wazo hilo. Sheria za bunge la seneti zingelazimisha wa Democratic kupata kura za wa Republican angalau 10 ili kuanzisha tume hiyo. 
 Wabunge kadhaa wa Republican, wengi wao wakimtii Trump hata baada ya kupoteza hadhi ya kuwepo White House na kuondoka Washington, wanaelezea kupinga kuundwa kwa jopo ambalo bila shaka litaonyesha jukumu lake la Januari sita kwenye mkutano alioufanya nje ya White House, saa moja kabla ya machafuko kuzuka huko bungeni.  
 Trump aliwahimiza maelfu ya wafuasi wake kuandamana kwenda Capitol na kupambana vikali dhidi ya wabunge wakati walipokuwa wanathibitisha ushindi wa Biden kufuatia uchaguzi mkuu wa Novemba 2020, katika mfumo wa kura za wabunge ambazo huamua matokeo ya uchaguzi wa urais Marekani. 
 Kiasi cha waandamanaji 800 waliofanya ghasia, wengi wao wakiwa wamevaa kofia na mashati yenye maandishi ya Trump, waliwashambulia maafisa wa zamani huko Capitol, walivunja madirisha na milango, wakachukua udhibiti wa vyumba vyote huko bungeni, walichakura kwenye makaratasi, katika ofisi za bunge, na wakapambana na polisi, kabla amri kutolewa baadae, ya kurejesha hali ya utulivu. Watu watano walikufa, na zaidi ya 400 wamekamatwa tangu wakati huo na kufunguliwa mashtaka ya makosa ya jinai.
Kiongozi wa kanisa katoliki Papa Francis hataongoza misa ya kusherehekea mwaka mpya kwa sababu za kiafya. 
 Vatican imesema kwamba Papa Francis anahisi maumivu makali kwenye mguu wake wa kulia. 
 Hii ni mara ya kwanza kwa Papa Francis, mwenye umri wa miaka 84 kukosa kuhudhuria misa ya kufungua mwaka mpya, kwa sababu za kiafya. 
 Misa ya kukamilisha mwaka 2020 itaongozwa na Kadinali Giovanni Battista Re, na misa ya kukaribisha mwaka mpya 2021, itakayofanyika ijumaa, itaongozwa na Kadinali Pietro Parolin. 
 Vatican imesema kwamba Papa Francis ataingoza misa ya ijumaa adhuhuri. 
 Papa Francis ana matatizo ya kupata maumivu kutoka mgongoni hadi kwa sehemu ya chini ya mwili. 
 Wakati mwingine, huonekana akitembea kwa ugumu sana kutokana na maumivu.
Meli kubwa ya mizigo bado imekwama katika mrefeji wa Suez kwa siku ya tano leo Jumamosi wakati mamlaka zinajiandaa kufanya  juhudi nyingine kuiondoa na kufungua tena njia hiyo ya mashariki na magharibi kwa ajili ya usafirishaji wa bidhaa duniani. 

Meli ya Ever Given yenye bendera ya Panama ambayo imebeba mizigo kati ya Asia na Ulaya ilikwama Jumanne katika mfereji wa Suez unaopita kati ya Afrika na Peninsula ya Sinai.  
 Afisa mmoja wa usimamizi wa Suez ambaye hakutaka kutambulishwa amesema Jumamosi mamlaka zinatarajiwa kufanya majaribio mawili kuiondoa meli hiyo . 
 Hata hivyo mkuu wa mfereji wa Suez Luteni Jenerali Osama Rabei atafanya mkutano na waandishi wa Habari leo katika mji wa Suez kutoa maelezo zaidi ya operesheni hizo.  
 Taarifa zinasema Meli hiyo kubwa ya mizigo –inasababisha kukwama kwa biashara na bidhaa zenye thamani ya dola billioni 9.6 kwa siku, kulingana na takwimu za safari za meli.  
 Takwimu hizo zinaonyesha hasara ya dolla milioni 400 kwa saa moja katika biashara inayotokana na njia hiyo baina ya mashariki na magharibi.  
 Kampuni ya Lloyd’s inayofuatilia bidhaa zinazobebwa na meli inasema bidhaa inayopita katika mfereji wa Suez kuelekea nchi za magharibi ina thamani ya dolla bilioni 5.1 kwa siku wakati zile zinazo kwenda nchi za mashariki zina thamani ya dola billioni nne na nusu kwa siku.  
 Licha ya juhudi zinazoendelea kuikwamua meli hiyo, wataalam wanasema kazi hiyo inaweza kuchukua wiki kadha.
Waziri wa mambo ya nje wa Marekani, Antonu Blinken, ameelekea Brussels, Jumatatu jioni ikiwa ni ziara yake ya pili ndani ya kipindi cha wiki moja kukutana na washirika wa NATO wakati maamuzi yakihitajika kufanyika kuhusiana na vita vya Afghanistan. 
 Blinken pia anatarajiwa kujadili kuongeza hatua ya kidiplomasia zenye kuungwa mkono na umoja wa Ulaya katika kuyarejesha makubaliano ya nyuklia na Iran, na wasiwasi unaoongezeka wa Russia ambayo inaendelea kujengo himaya ya kijeshi karibu na Ukraine. 
 Ataanza mazungumzo leo hii mjini Brussels, na ataungana na waziri wa ulinzi Lloyd Austin ambaye anatembelea washirika muhimu ikiwemo Ujerumani pamoja na Israel, ambalo ni taifa muhimu katika diplomasia na Iran. 
 Rais wa Marekani, Joe Biden ameapa kumaliza vita vya muda mrefu vya Marekani ndani ya mwaka mmoja lakini amesema kwamba siku ya mwisho ya tarehe mosi May haina uhalisia.
Mwanasiasa mashuhuri wa upinzani wa Russia Alexei Navalny ambaye yuko mahututi baada ya tuhuma za kuwa alipewa sumu, amewasili katika mji mkuu wa Ujerumani, Berlin, Jumamosi asubuhi kwa ndege maalum, ambako atapatiwa matibabu katika hospitali kuu mjini hapo. 

Madaktari wa Russia walitangaza hapo awali kwamba wamekubaliana na maombi kumruhusu Navalny kupatiwa matibabu Ujerumani – na hivyo kumaliza mzozo juu ya nani atamuangalia mwanasiasa huyo kufuatia kile ambacho familia ya Navanly imesema ilikuwa ni jaribio la makusudi la kumua alipokuwa anatembelea Siberia mapema wiki hii. 
 Kabla ya kusafirishwa Ijumaa Dkt Anatoly Kalinichenko wa Hospitali No. 1 katika mji wa Omsk, ambako Navalny alikuwa hana fahamu na amewekewa kifaa cha kumsaidia kupumua amesema “Hali ya mgonjwa inaendelea kuimarika.”  
 Ameongeza kusema kwamba, “wakati tumepokea ombi la wanafamilia kumruhusu mgonjwa kusafirishwa, hivi sasa tumefikia uamuzi hatuna pingamizi kusafirishwa kwake kwenda kutibiwa hospitali nyingine.”  
 Kalinichenko pia amesema kuwa “baada ya kupokea ombi la wanafamilia juu ya kusafirishwa kwa mgonjwa,” familia ya Navalny itasimamia kikamilifu jukumu la safari hiyo.” 
 Uamuzi huo umefikiwa katika siku iliyokuwa ina mvutano wakati madaktari wa Russia hapo awali walikata shauri kuwa ni hatari kabisa kumsafirisha Navalny lakini baadae walibadilisa mawazo baada ya shinikizo la umma lililopigia kelele jambo hilo. 
 Hilo limetokea baada ya mke wa Navalny, Yulia Navalnaya kutoa tamko hadharani akimuomba Rais wa Russia Vladimir Putin, kupitia mtandaoni, kusaidia juu ya suala hilo.  
 Wafuasi wa Navalny pia walijadili kuwa kuchelewesha kwa namna yoyote ile kupelekwa kufanyiwa matibabu yatayaweka maisha ya mwanasiasa huyo hatarini – na , pengine itazuia kugundua kitu gani kilimuathiri kwa ghafla mwanasiasa huyo. 
 Ndege iliyokodishwa na shirika la misaada ya kibinadamu ya Ujerumani ikiwa na historia ya kuwasaidia kwa siri wapinzani wa kisiasa kutoka Russia, Cinema for Peace, iliwasili Omsk mapema Ijumaa. 
 Madaktari waliokuwa wamewasili na ndege hiyo walikuwa wanaamini Navalny alikuwa katika hali inayoruhusu kusafirishwa, saa kadhaa kabla ya Madaktari wa Russia kutoa tathmini ya mgonjwa inayolingana na ile ya madaktari wa Ujerumani.
Polisi wanaendelea kuchunguza Jumatano nini kilicho sababisha ajali ya gari ya Tiger Woods. 

Ajali hiyo ilipelekea gari lake kutoka barabarani huko California, kugonga mti na kushuka kilimani kwa kasi na Woods kujeruhiwa vibaya. 
 Woods, mwenye umri wa miaka 45, alitolewa katika eneo la ajali na wafanyakazi wa uokoaji na kukimbizwa na gari la wagonjwa kutoka eneo la ajali Jumanne asubuhi nje ya Los Angeles hadi Kituo cha Matibabu cha UCLA. 
 Kituo hicho cha afya kiko karibu na eneo la alali. Wood alikuwa amepata majeraha mengi ya mguu kwa mujibu wa wakala wake. 
 Taarifa iliyowekwa kwenye akaunti rasmi ya Twitter ya Woods Jumanne usiku ilisema alikuwa amefanyiwa upasuaji uliochukuia muda mrefu kwenye mguu wake wa kulia na kifundo cha mguu na alikuwa macho wakati wote huo na anaendelea kupata ahueni katika chumba chake cha hospitali.
Mike Pompeo alifanya ziara ya kwanza VOA akiangalia nyuma kuhusu masuala kadhaa ya juu ambayo aliyazungumzia katika ziara zake za nje ya nchi  kama mwanadiplomasia wa juu wa Marekani akisema siku zote tumekuwa katika jitihada ya kuwa na umoja. Ingawaje siyo kila mara tunakuwa sahihi katika hilo 

Waziri wa Mambo ya Nje wa Marekani, Mike Pompeo alitembelea makao makuu ya Sauti ya Amerika-VOA Jumatatu ambapo alizungumza kuhusu umuhimu wa utangazaji Marekani na hadhi maalum ya Marekani duniani.  
  “Nawaeleza watu kuhusu hadhi maalum ya Marekani kila ninapoweza, kwasababu ni kweli. Marekani ni nzuri na kubwa – kila mtu anafahamu na kuelewa vyema tulikotokea. Siku zote tumekuwa katika jitihada ya kuwa na umoja. Ingawaje siyo kila mara tunakuwa sahihi katika hilo. Tunahitaji kuwa wanyenyekevu na wastahmilivu kwa yale yaliyopita na kuangalia yale tuliyanayo sasa.”  
 Mwanadiplomasia huyo wa cheo cha juu Marekani alizungumza siku chache baada ya wafuasi wa Rais Donald Trump kuvamia jengo la bunge la Marekani. Picha za vurugu kwenye mfano wa demokrasia ya Amerika zilitawala vichwa vya habari kote duniani. Pompeo alishutumu ghasia za wiki iliyopita lakini tangu wakati huo hajatoa maoni yeyote. 
 Wakati huo huo mtalaamu mmoja ameiambia VOA kuwa alishtushwa kwamba Pompeo hakuzungumzia ghasia hizo na hakuulizwa kuhusu vurugu ambazo zilitokea sio mbali sana na kwenye jengo ambalo alikwenda kuzungumza. 
 Michael Kimmage wa mfuko wa German Marshall alisema ilishangaza kwamba waziri Pompeo hakutaja matukio yoyote ya wiki iliyopita,ambayo ni makubwa sana na kwa hakika anadhani yako katika kichwa cha kila mtu. 
 Serikali ya Marekani inaifadhili VOA na vyombo vingine vya utangazaji kutoa habari kwa wasikilizaji na watazamaji kote duniani katika lugha mbali mbali za kigeni.  
 Waziri Pompeo aliitaka Sauti ya Amerika kuwa sauti ya kipekee. Amesema utangazaji wa kimataifa wa Marekani una mchango mkubwa katika kuhamasisha maadili ya Marekani kote duniani na siyo sehemu ya kuruhusu utawala wa kiimla kupewa uwanja wa kutoa habari. 
  “Serikali kama zile za China, Iran, na Korea Kaskazini, hazina heshima kwa hadhi ya kibinadamu ulimwenguni, ambapo Amerika ilianzishwa katika misingi hiyo. Tawala hizo zinachukizwa na kila kitu ambacho taifa letu linasimamia. Tunafahamu kwamba zipo serikali zinazohudumia watu. Wanaamini kwamba watu wapo ili kuihudumia serikali. Kazi ya VOA ni muhimu sana. Ndiyo kiini cha uhuru.” 
 Muda wa Pompeo kuhudumu kama mwanadiplomasia wa juu unatarajiwa kufika hatima yake baadaye mwezi huu. Rais Mteula Joe Biden amemchagua naibu waziri wa zamani wa mambo ya nje Anthony Blinken kuwa waziri ajaye wa mambo ya nje kama akithibitishwa na baraza la Senate Marekani.
Sauti ya Amerika, VOA, leo Februari mosi, imetimia miaka 79 tangu kuanzishwa.  

Matangazo yake ya kwanza mwaka 1942 hayakuwa makubwa – dakika 15 za matangazo ya masafa mafupi kwenda ujerumani kutoka katika studio moja ndogo mjini new york. Sasa, matangazo ya VOA, shirika huru linalofadhiliwa na serikali, yanafikia zaidi ya watu millioni 280 kwa wiki kote duniani katika lugha zaidi ya 40.  
 Habari zake, zikizungumzia matukio ya ndani ya Marekani na nchi nyingine duniani, zinapatikana kwa njia ya mtandao, televisheni na radio. Matangazo ya VOA yanarushwa na radio shirika zaidi ya 2,500. 
 Katika matangazo yake ya kwanza mwaka 1942, kiasi cha wiki saba baada ya marekani kuingia katika vita kuu ya pili duniani, wasikilizaji kwanza walisikia wimbo wa kizalendo wa marekani “the battle hymn of the republic.” Na kufuatiwa na mtangazaji William Harlan Hale aliyesema, “Tunawaletea Sauti kutoka Amerika, na kila siku kuanzia sasa tutazungumza na nyinyi kuhusu Amerika na vita (hii). Habari zinaweza kuwa nzuri kwetu. Habari zinaweza kuwa mbaya. Lakini tutawaambia ukweli.”  
 VOA ni sehemu ya USAGM, idara ya serikali inayosimamia matangazo yote ya kimataifa yasiyo ya kijeshi. 
 Waandishi wa VOA wanaandaa habari chungu nzima kila siku bila kuingiliwa na serikali ya Marekani.
Waziri wa afya Kenya, Mutahi Kagwe ameihakikishia nchi yake dawa zaidi zitawasili na hakuna haja ya kuogopa. “Hii ni shehena ya kwanza, kutakuwa na chanjo zaidi zinakuja na hivyo hatutaki mtu yeyote kuogopa na kufikiri kwamba hawatapatiwa chanjo 

Kenya Jumanne ilipokea chanjo milioni moja ya virusi vya Corona kutoka Oxford na AstraZeneca, taifa la kwanza la Afrika mashariki kupokea chanjo hiyo. Wizara ya Afya nchini humo imesema itatenga dozi laki nne za virusi vya corona kwa wafanyakazi wa huduma za afya nchini humo. 
 James Kamau akiwa katika umri wa miaka ya 60, ni mmoja kati ya mamilioni ya wakenya wanaoishi na HIV. Ni baba wa watoto wawili anafurahia kuhusu chanjo za COVID-19 zinazowasili nchini humo. “Nikipewa fursa hiyo, nitafanya hivyo kwa sababu ni faida kwangu kwamba ninapatiwa chanjo. Kama nilichomwa chanjo ya BCG bila kuulizwa nab ado ina faida, basi sioni sababu kwa nini nisichomwe hii pia. Hapa nilipo nina kinga zaidi kuliko watu wa kawaida, na inapendekezwa sana watu kupata chanjo. Ni kweli, hatujui madhara yatakayotokea, lakini kwa maoni yangu, faida ya chanjo ni kubwa kuliko athari ya kutopatiwa chanjo” 
 Kenya imepokea shehena yake ya kwanza ya chanjo ya virusi vya Corona siku ya Jumanne. Takribani wafanyakazi wa afya laki nne watapewa kipaumbele katika upewaji chanjo, ikifuatiwa na wazee pamoja na watu wenye hali ya matatizo sugu ya kiafya, kama vile Kamau.  
 Kenya inakadiriwa kuwa na watu milioni 50 kwa hivyo dozi milioni moja ni mwanzo tu.  
 Akizungumza na waandishi wa habari baada ya kupokea chanjo hiyo kwenye uwanja wa ndege Waziri wa afya Kenya, Mutahi Kagwe ameihakikishia nchi dawa zaidi zitawasili na kwamba hakuna haja ya kuogopa. “Hii ni shehena ya kwanza pekee, kutakuwa na chanjo zaidi zinakuja na kwa hivyo hatutaki mtu yeyote kuogopa na kufikiri kwamba hawatapatiwa chanjo. Jambo la pili ni kwamba hili ni zoezi la hiyari, sio chanjo ya kulazimishwa. Watu ambao wanataka kupatiwa chanjo watapewa na tunatumai kwamba wengi wanahitaji hii chanjo”. 
 Kenya inakuwa mojawapo ya nchi chache za kiafrika ambazo zimepokea chanjo ya virusi vya Corona. 
 Catherine Kyobutungi ni mkuu wa kituo cha utafiti wa idadi ya watu na afya barani Afrika. Anasema changamoto kubwa kwa Afrika ni kupata dozi za kutosha kushinda dhana potofu na upotoshaji kuhusu chanjo hii. “Lakini kwa mtu aliye mtaani wakati mwingine ni ngumu kutofautisha kati ya teknolojia tofauti ambazo zimetumika kutengeneza chanjo. Kwa hivyo kuna maoni mseto iwapo chanjo ni salama au la, ama ilitengenezwa haraka sana kuliko ilivyotarajiwa. Lakini chanjo zote zimepitia majaribio magumu, usalama na ufanisi wao umeidhinishwa na serikali ambayo pia imeweka mifumo sahihi ya kuhakikisha kuwa ni sahihi na inafaa kwa matumizi ya nchi”. 
 Takribani serikali kote ulimwenguni zimeidhinisha chanjo hizo na kuwahimiza raia wao kupatiwa chanjo. 
 Kufikia sasa zaidi ya watu milioni 50 nchini Marekani wamepatiwa angalau dozi ya kwanza ya chanjo ya Pfizer au Moderna.  
 Kenya ilirekodi kesi yake ya kwanza ya virusi vya Corona mwezi Machi mwaka jana. Kufikia sasa zaidi ya watu laki moja wameambukizwa virusi vya Corona na angalau watu 1,000 wamekufa. 
 Taifa hilo la Afrika mashariki bado lipo kwenye kipindi cha muda wa kutotoka nje wakati wa usiku na serikali ilipiga marufuku mikutano ya hadhara ili kudhibiti kuenea kwa virusi hivyo.
Waziri wa Sheria wa Lebanon, Marie-Claude Najm, amejiuzulu, ni waziri wa tatu kuachia madaraka baada ya mlipuko mkubwa wa wiki iliyopita mjini Beirut. 

Waziri wa Mazingira, Demanios Kattar alijiuzulu Jumapili jioni, akisema serikali “imeelemewa.” Waziri wa Habari, Manal Abdel-Samad amejiuzulu mapema Jumapili. 
 Mawaziri kadhaa wanaripotiwa kuwa wanafikiria kujiuzulu. Baraza la Mawaziri litakutana siku ya Jumatatu. 
 Wakati huohuo, wabunge wasiopungua nane wametangaza wanajiuzulu wakati bunge litakutana baadae wiki hii. 
 Viongozi wa dunia wameahidi Jumapili kuchangia takriban dola milioni 300 kwa ajili ya Lebanon ili kuisaida kujikwamua kutokana na athari za mlipuko wa Beirut. 
 Zaidi ya viongozi 30, wakiongea katika mkutano uliofanyika kwa njia ya simu chini ya uwenyekiti wa Rais Emmanuel Macron wa Ufaransa, wamesema “msaada huo uwafikie mara moja, uwe wa kutosha na unalingana na mahitaji ya watu wa Lebanon… na ufikishwe moja kwa moja kwa wananchi wa Lebanon kwa ufanisi na uwazi.” 
 Fedha hizo hazitawekewa masharti ya kisiasa au mageuzi ya kitaasisi, ofisi ya Macron imesema. 
 Lakini ahadi hizo za michango zimetolewa kwa ajili ya msaada wa muda mrefu ambao utategemea na mabadiliko yatakayo fanywa na mamlaka husika, kasri ya Elysee imeeleza. 
 Mataifa yenye nguvu dunaini yamesisitiza kuwepo uwazi katika matumizi ya msaada huo, wakichelea kupeleka msaada kwa serikali ambayo wananchi wengi wa Lebanon wanaona kama ni yenye ufisadi na wakieleza wasiwasi wao juu ya ushawishi wa Iran katika serikali hiyo kupitia kikundi cha Mashia cha wapiganaji wa Hezbollah.
Deby mwenye miaka 68 aliingia madarakani katika uasi mwaka 1990 na ni mmoja wa viongozi aliyehudumu muda mrefu zaidi barani Afrika 

Rais Idris Deby wa Chad amefariki wakati akiwatembelea wanajeshi walio mstari wa mbele katika mapambano dhidi ya waasi wa kaskazini, msemaji wa jeshi amesema Jumanne siku moja baada ya Deby kutangazwa mshindi wa muhula wa sita madarakani. 
 Kampeni ya Deby ilisema Jumatatu kwamba alikuwa akielekea mstari wa mbele, kujiunga na vikosi vinavyopambana na magaidi. Waasi walio katika eneo la upande wa kaskazini nchini Libya, walishambulia kituo cha mpakani siku ya uchaguzi na kisha wakasonga mbele zaidi ya mamia ya kilometa upande wa kusini, kukatisha jangwa. 
 Deby mwenye miaka 68 aliingia madarakani katika uasi mwaka 1990 na ni mmoja wa viongozi aliyehudumu muda mrefu zaidi barani Afrika.
Somalia ilitangaza Alhamisi kuwa imerudisha uhusiano wake wa kidiplomasia na Kenya, kufuatia mazungumzo kati ya viongozi wa nchi hizo jirani, waliopatanishwa na Qatar. 
 Wakati wa mkutano na waandishi wa habari mjini Mogadishu, Naibu Waziri wa Habari wa Somalia Abdirahman Yusuf Al-Adala alitangaza, akisema kuwa Somalia inaanza tena uhusiano na Nairobi ambao iliuvunja mwaka jana. 
 Serikali kuu ya Somalia, "kwa kuzingatia masilahi ya ujirani mwema," yatangaza kuwa imerejesha uhusiano wake wa kirafiki na Kenya, alisema Al-Adala. Makubaliano hayo yalizingatia kanuni za kuheshimiana kwa pande mbili kwa uadilifu wa eneo, kutokuingiliana kwa kila mmoja katika mambo ya ndani, usawa, kunufaishana na kuishi kwa amani. 
  Al-Adala hakutoa ufafanuzi juu ya jinsi mazungumzo hayo yalianzishwa kati ya viongozi wa nchi hizo mbili, lakini alisema yalifanyika kwa sehemu kubwa kupitia juhudi za mtawala wa Qatar Sheikh Tamim bin Hamad Al Thani. 
 Marais wa nchi zote mbili wanamshukuru mkuu wa Qatar kwa juhudi zake nzuri katika suala hili, "Al-Adala alisema. 
 Serikali ya Kenya haikujibu mara moja maswali ya VOA kuhusu jambo hili.
Wizara ya mambo ya nje ya Marekani imewaonya wamarekani kutosafiri nchini Kenya kwa wakati huu, kutokana na janga la Covid-19, uhalifu, ugaidi na utekaji nyara. 
 Taarifa ya tahadhari ambayo imetolewa na wizara hiyo inawashauri wamarekani kutojielekeza kwenye eneo la mpaka kati ya Kenya na Somalia na kwenye maeneo ya pwani kutokana na ugaidi. 
 Wizara hiyo imewasihi raia wa Marekani kuchukua tahadhari kubwa wanaposafiri nyakati za usiku kila mahali nchini humo kwa sababu za uhalifu, pia wajiepushe kwenda mitaa ya Eastleigh na Kibera, mjini Nairobi kutokana na vitendo vya uhalifu na utekaji nyara. 
 Uhalifu mbaya kama vile wizi wa magari kwa kutumia silaha, uvamizi wa majumbani na utekaji nyara, unaweza kutokea wakati wowote, taarifa hiyo ya wizara ya mambo ya nje imesema.
Wapiganaji wanaoshukiwa kuwa ni wa kikundi cha Waislam wa Boko Haram wamewauwa watu wasiopungua 13 na kuwajeruhi nane wengine katika shambulizi la bomu la mkononi kaskazini mwa Cameroon Jumapili, afisa wa usalama na maafisa wa mji wameiambia Reuters. 

Washambuliaji hao ambao hawakutambuliwa walitupa bomu la mkononi katika kundi la watu ndani ya kambi inayowahifadhi watu waliokimbia makazi yao katika kijiji cha Mozogo karibu na mpaka wa Nigeria katika mkoa wa Far North, amesema meya Medjeweh Bouker. 
 Boukar alifahamishwa na wakazi wa eneo hilo kuwa watu 13 walikufa kutokana na mlipuko wa bomu hilo. 
 Afisa mmoja wa usalama aliyethibitisha shambulizi hilo kutokea amesema watu wawili waliokuwa wamejeruhiwa pia walifariki, na idadi kufikia watu 15. 
 Boko Haram imekuwa ikipigana kwa kipindi cha muongo mmoja ili kumtawalisha kiongozi wa dola ya Kiislam nchini Nigeria. 
 Vita hivyo, ambavyo vimegharimu maisha ya watu 30,000 na kuwakosesha makazi mamilioni zaidi, vimeingia katika nchi ya jirani za Cameroon, Niger na Chad. 
 Mwezi Juni 2019, takriban washukiwa wapiganaji wa Boko Haram 300 walivamia kisiwa katika Ziwa Chad huko Cameroon kaskazini na kuuwa watu 24, wakiwemo wanajeshi wa Cameroon waliowekwa katika vituo vidogo vidogo vya kijeshi.
Waziri Mkuu wa Sudan, Abdalla Hamdok, ameahidi Jumatano kufanya kazi pamoja na makundi ya kutetea demokrasia kwa mara nyingine, na kuepesha vita vibaya vya wenyewe kwa wenyewe.  

Hamdok amesema makundi yaliyofanikisha mapinduzi ya kumuondoa rais wa muda mrefu wa Sudan, Omar al Bashir, mwaka 2019 lazima yashikamane kwa kufanya mazuri kwa Sudan. 
 Katika hotuba ya televisheni amejaribu kuwahakiishia wananchi wa Sudan kwamba mabadiliko magumu na yenye matarajio makubwa yaliyoanzishwa na serikali yake ya mpito yatabadilisha uchumi. 
 Saa kadhaa mapema, Jumatano mazungumzo ya amani baina ya serikali na makundi makubwa ya waasi yaliahirishwa ili kutoa nafasi kwa pande zote mbili kupitia mchakato na kutafuta suluhu. 
 Habari inatokana na vyanzo mbalimbali
Rais wa Marekani anayeondoka madarakani Donald Trump, amewasamehe zaidi ya watu 140 wlaiokuwa wanakabiliwa na mashtaka mbalimbali ya uhalifu, saa chache kabla ya kuondoka white house. 
 Miongoni mwa waliopata msamaha wa rais ni aliyekuwa msimamizi wa mikakati ya Trump Steve Bannon, aliekuwa anakabiliwa na mashataka ya kulaghai watu mamilioni yad ola. 
 Wengine ni wanamuziki, waliokuwa wabunge, watu walio karibu san ana Trump Pamoja na watu kutoka kwa familia yake. 
 Orodha hiyo ya watu ambao wamepata msamaha wa rais imetolewa alfajiri hii leo, na inakuja siku chache baada ya Trump kutoa msamaha kwa watu walio karibu naye, waliokuwa wamefunguliwa mashtaka ya uhalifu kutokana na uchunguzi uliofanywa na FBI kuhusu Russia kuingilia kati uchaguzi mkuu wa Marekani mwa kwama 2016. 
 Watu wengine waliosamehewa walikuwa wanakabiliwa na mashtaka ya uhalifu na kumiliki silaha kinyume cha sheria Pamoja na ulanguzi wa dawa za kulevya. 
 Mwanamuziki Dwayne Michael Carter maarufu Lil Wayne, na Kodak Black ambao walikuwa wanakabiliwa na makosa ya kumiliki bunduki kinyume cha sheria, ni miongoni mwa watu ambao wamepata msamaha wa Trump.
Trump alijisifia kwa kubuni uchumi bora katika historia ya Dunia. Anasema pia anajivunia kuwa rais wa kwanza katika miongo kadhaa ambaye hajaanzisha vita mpya  

Rais Donald Trump ametoa video ya kuaga wananchi katika siku yake ya mwisho madarakani, akimuombea na kumtakia mafanikio mema mrithi wake M-Democratic, Joe Biden, lakini bila kumtaja jina lake. 
 Katika takribani dakika 20 za matamshi kwenye video hiyo ya Jumatatu, Trump alijisifia kwa kubuni uchumi bora katika historia ya Dunia. Anasema pia anajivunia kuwa rais wa kwanza katika miongo kadhaa ambaye hajaanzisha vita mpya. 
 Wakati video ilipotolewa na White House kwenye You Tube, ndege binafsi iliyombeba Rais mteule Joe Biden ilitua, katika uwanja wa ndege wa kijeshi wa Andrews Airforce Base, katika jimbo la Maryland, mahala ambako Trump anatarajiwa kuagwa kwa sherehe za mwisho Jumatano asubuhi, na baadae atapanda ndege yake ya rais kwa mara ya mwisho akielekea jimbo la Florida. 
 Trump anavunja utamaduni kwa kutohudhuria sherehe za kuapishwa kwa Biden, ambaye alishinda kura za wananchi na kura za wajumbe katika uchaguzi uliofanyika Novemba 3 mwaka jana. 
 Trump alitangaza madai yasiyo ya kweli kwamba kulikuwa na wizi katika upigaji kura, na tangu wakati huo hajampongeza Biden kwa ushindi alioupata.
Umoja wa mataifa umeonya kwamba mamilioni ya Watoto katika eneo la Tigray nchini Ethiopia hawawezi kufikiwa, licha ya kuwepo mkataba uliosainiwa mapema mwezi huu kuhakikisha kwamba msaada wa kibinadamu unaohitajika zaidi kaskazini mwa eneo hilo unawafikia watu. 

Mapigano ya mwezi mzima yameua watu kadhaa, kujeruhi na kusababisha maelfu ya watu kuachwa bila makao. 
 Mkurugenzi wa shirika la umoja wa mataifa la kuwashughulikia Watoto UNICEF, Henrietta Fore, amesema kwamba karibu Watoto milioni 2.3 katika eneo la Tigray hawawezi kufikiwa kwa ajili ya kupewa msaada wa kibinadamu. 
 Makubaliano kati ya umoja wa mataifa na serikali ya Ethiopia, yaliyotangazwa Desemba tarehe 2, yalilenga kuhakikisha kwamba wafanyakazi wa kutoa msaada wanaingia katika eneo linalodhibitiwa na serikali katika sehemu za Tigray, ambapo wanajeshi wa serikali wamekuwa wakipigana na vikosi vya Tigray TPLF. 
 Vita vya Tigray vinaaminika kusababisha vifo vya maelfu ya watu, 45,000 kukimbilia Sudan kama wakimbizi na kuacha wengi kadhaa bila makao ndani ya Tigray. 
 Zaidi ya watu 600,000 walikuwa wanategemea msaada wa chakula hata kabla ya vita hivyo. 
 Maafisa wa UNICEF wamesema kwamba hali imeendelea kuwa ngumu kwao kufikisha msaada wa kibinadamu katika eneo hilo licha ya kusainiwa makubaliano ya kuwaruhusu kufanya hivyo. 
 Imetayarishwa na Kennes Bwire, VOA, Washington DC
Chama cha upinzani nchini Tanzania, Chadema, Ijumaa kiliwavua uanachama wanachama wake 19 walioapishwa kuwa Wabunge wa viti Maalum wa Bunge la Jamhuri ya Muungano wa Tanzania. 

Uamuzi huo ulitokana na maazimio ya Kamati Kuu ikiyokutana leo Jijini Dar es Salaam. 
 Kwa mujibu wa kamati hiyo, wanachama hao wana nafasi ya kuomba radhi kwa maandishi ili kurejeshewa uanachama wao. 
 Aidha wana haki ya kukata rufaa ndani ya siku 30 kupnga uamuzi huo wa Kamati kuu. 
 Mapema Ijumaa, Mkurugenzi wa Tume ya Taifa ya Uchaguzi (NEC), Dk Wilson Mahera leo Ijumaa alisema katibu mkuu wa Chadema, John Mnyika alimuandikia barua Novemba 19, 2020 yenye orodha ya majina ya wanachama wanaopendekezwa kuteuliwa kuwa wabunge wa viti maalum na kwamba tume hiyo ilitumia orodha hiyo kuteua wabunge wa viti hivyo. 
 Kikao cha kamati kuu ya Chadema kilikuwa kimeitishwa ili kuwajadili wanachama wao walioapishwa Novemba 24 kuwa wabunge wa viti maalum mjini Dodoma. 
 Hatua hiyo ya kuapishwa ilipingwa na viongozi wa ngazi za juu wa chama hicho wakieleza kuwa hakikuyapitisha majina yao na kuitaka tume hiyo kusema ukweli. 
 Walengwa ni Halima Mdee, Esther Matiko, Grace Tendega, Cecilia Pareso, Ester Bulaya, Agnesta Lambart, Nusrati Hanje, Jesca Kishoa, Hawa Mwaifunga, Tunza Malapo, Asia Mohammed, Felister Njau, Nagenjwa Kaboyoka, Sophia Mwakagenda, Kunti Majala, Stella Fiao, Anatropia Theonest, Salome Makamba na Conchesta Rwamlaza.  
 Kufuatia kuapishwa kwao, Mnyika alifanya mkutano na wanahabari na kueleza kuwa hakuna kikao kilichokaa na kupitisha majina hayo na kuyapeleka NEC lakini leo tume hiyo imemtaja Mnyika kuwa aliwasilisha majina hayo. 
 Lakini katika taarifa yake kwa umma, Mahera alisema, “ifahamike kwamba katibu mkuu wa Chadema alimuandikia mkurugenzi wa NEC barua yenye kumbukumbu namba C/HQ/ADM/20/TU/05/141 ya Novemba 19 ambayo iliwasilisha orodha ya majina ya wanachama wanaopendekezwa kuteuliwa kuwa wabunge wa viti maalum.” 
 “Tume ilitumia orodha iliyowasilishwa na Chadema kuteua wabunge wa viti hivyo. Hivyo, wabunge wanawake wa viti maalum wa Chadema waliteuliwa kwa kuzingatia taratibu zote za kikatiba na kisheria," aliongeza. 
 Kikao cha Ijumaa ca chama kiliongozwa na mwenyekiti wa chama hicho, Freeman Mbowe na kuhudhuria ni makamu mwenyekiti wa Chadema Zanzibar, Said Issa Mohammed; katibu mkuu wa chama hicho, John Mnyika naibu wake Zanzibar, Salum Mwalimu huku makamu mwenyekiti bara, Tundu Lissu, aliyekuwa mgombea urais kwa tikiti ya chama hicho, akishiriki kwa njia ya mtandao. 
 Pamoja na viongozi wa chama, wajumbe wengine wa kikao caha Ijumaa walikuwa ni John Heche, Mchungaji Peter Msigwa, Joseph Mbilinyi maarufu Sugu, Boniface Jacob, Suzan Kiwanga, John Mrema, Julius Mwita, Rodrick Rutembeka, Patrick Ole Sosopi, Hashim Juma na John Pambalu, ambaye ndiye mwenyekiti wa baraza la vijana wa chama hicho. 
 -Imetayarishwa na Idd Uwesu, VOA, Dar es Salaam
Watu ishirini wameuawa na watatu kujeruhiwa kwenye ajali ya barabarani iliyohusisha basi na lori kwenye barabara kuu ya nyanda za juu nchini Misri, kwa mujibu wa taarifa iliyotolewa na wizara ya afya. 

Wizara hiyo imeeleza kwamba basi hilo, lililokuwa likitoka mjini Cairo, liligonga lori lililobeba saruji, ambalo lilikuwa limeegeshwa, baada ya kupata hitilafu, katika jimbo la Assiut, takriban kilomita 370 kusini mwa mji huo. 
 Afisi ya gavana wa jimbo hili, ilisema kuwa basi hilo lilitekekea kwa haraka, na ilikuwa ni vigumu kwa waopoaji, kuondoa miili iliyokwama mle. 
 Shirika la Habari la Reuters limesema kuwa ubovu wa barabara na uendeshaji holela wa magari, ni kati ya sababu kuu za ajali za mara kwa mara nchini Misri, ambazo zimesababisha vifo vya darazoni za watu katika siku za karibuni. 
 Mwezi jana, watu 18 walipoteza Maisha yao, baada ya basi ndogo walimokuwa, kugongana na lori, kwenye jimbo la Giza, takribana kilomita 80 kutoka mjini Cairo.
Rais wa Marekani Donald Trump, Jumatatu jioni kwa ghafla aliondolewa na maafisa wanaolinda usalama wake, kutoka kwenye chumba alimokuwa akiwahutubia waandishi wa habari ndani ya Ikulu mjini Washington, kufuatia kisa cha mtu kupigwa risasi karibu na ikulu hiyo.  

Trump alikuwa tu ameanza kusoma hotuba yake wakati afisa mmoja wa idara ya Secret Service, alipomkaribia na kumnong’onezea, na kiongozi huyo akaondoka kwenye jukwaa na kuwaacha waandishi wa habari chumbani humo bila kusema chochote. 
 Kulikuwa na hali ya wasiwasi huku wanahabari wakijaribu kufahamu ni nini kilikuwa kimetokea. 
 Dakika chache baadaye, rais huyo alirejea na kuwaambia waandishi hao kwamba kulikwa na kisa ambapo mtu mmoja alipigwa risasi na maafisa wa usalama nje kidogo ya ikulu. 
 Alisema mtu aliyejeruhiwa alikuwa hospitalini, na kuongeza kwamba hali ilikuwa imedhibitiwa. 
 Baadaye, maafisa wa kulinda usalama wa rais walituma ujumbe kupitia mtandao wa Twtter na kuthibitisha kwamba afisa mmoja alimpiga risasi mtu mmoja karibu na White House. 
 "Kisa hicho cha kilitokea kwenye makutano ya barabara za Pensylvania Avenue na 17th," ujumbe huo wa Twitter ulieleza.  
 Idara hiyo ilisema maelezo Zaidi yatatolewa baadaye.
Jamhuri ya Afrika ya kati imetangaza hali ya dharura, wakati wanajeshi wa serikali na umoja wa mataifa wakipigana kujaribu kuwafukuza waasi wanaotaka kuipindua serikali. 
 Waasi wanadhibithi theluthi tatu ya Jamhuri ya Afrika ya kati, na wamezingira mji mkuu wa Bangui. 
 Ujumbe wa umoja wa mataifa katika Jamhuri ya Afrika ya kati umesema kwamba nchi hiyo iko katika hatari kubwa sana. 
 Makundi ya waasi yameukataa ushindi wa rais Faustin Archange Touadera katika uchaguzi mkuu wa mwezi Desemba. 
 Maafisa serikalini wanamshutumu aliyekuwa rais Francois Bozize, aliyezuiwa kushiriki katika uchaguzi wa Desemba 27, kuwaunga mkono waasi hao. 
 Bozize, ambaye aliingia madarakani mwaka 2003 kabla ya kupinduliwa mwaka 2013, amekana madai hayo. 
 Zaidi ya watu 60,000 wamekimbilia nchi jirani kutokana na mapigano yanayoendelea.
Kukomesha janga la COVID-19 na kuzuia magonjwa ya milipuko ya baadaye kunatarajiwa kutawala majadiliano wakati wa Mkutano wa 74 wa Afya Duniani wiki hii, chombo kinachofanya maamuzi cha Shirika la Afya Ulimwenguni. Kikao hicho pia kitashughulikia maswala mengine muhimu ya kiafya. 
 Mkutano huo wa Afya Ulimwenguni wa 2021 utafanyika kwa njia ya mtandao, kuanzia leo Mei 24, 2021 hadi Juni mosi. Hii inakusudia kutuma ujumbe mzito kwamba bado sio salama kwa makundi makubwa ya watu kukusanyika pamoja. Zaidi ya watu 2,750 hadi sasa wamejiandikisha kuhudhuria mkutano huo. 
 WHO ilitangaza mlipuko wa COVID-19 kuwa janga na dharura ya kimataifa ya afya ya umma, Machi 11, 2020. Tangu wakati huo, kesi za COVID-19 zimeongezeka mara arobaini hadi milioni 162, pamoja na zaidi ya vifo milioni 3.3. 
 Majadiliano juu ya kile kinachoitwa mkataba wa janga kujiandaa vizuri na kuzuia milipuko ya kuambukiza ulimwenguni inatarajiwa kuchukua hatua kuu katika mkutano huo wa ulimwengu. Afisa mkuu wa sheria wa WHO Steven Solomon anasema kuandaa makubaliano itakuwa mchakato mrefu. Akiongeza kwamba wajumbe hawajaamua ikiwa mazungumzo juu ya mkataba huo yanapaswa kuanza. 
 Ameongeza kwmba mkutano wa makubaliano ya pamoja ya kisheria yatasimamia yote mambo makubwa ikiwa ni pamoja na kugawana kwa usawa vitu kama chanjo na upimaji na mifumo. 
 Mkutano huo utakuwa na ajenda kubwa kuliko zote katika siku nane zijazo na zaidi ya masuala ya kiafya ya kidunia 72 yakichunguzwa. Maswali ya mgao wenye uwiano wa chanjo litakuwa katika majadiliano hayo katika majadiliano haya , nchi tajiri zina mafanikio ya juu katika kuchanja watu wake na kurudi katika Maisha ya kawaida lakini nchi masikini hazifanyi hivyo .WHO inaonya ukosefu wa chanjo wa pamoja unatishia kutomalizika kwa janga na dunia kuondokana na janga hili. 
 Kama katika miaka iliyopita suala kuipa Taiwan nafasi ya kuwa mwanachama mwangalizi katika mkutano wa WHO utajadiliwa katika kikao cha ufunguzi. China inadai Taiwan kuwa ni kama moja ya majimbo yake na imezuia ushiriki wa Taiwan tangu mwaka 2016 . Sera ya China moja ya Beijing Chama cha Kikomunisti cha China kinasimamia mamlaka juu ya Taiwan.  
 Mwaka huu, nchi 13 wanachama wa WHO, pamoja na Marekani wametaka Taiwan iruhusiwe kushiriki katika mkutano huo. Wanasema Taiwan ina ufahamu mzuri juu ya kukabiliana na janga hilo na ingekuwa na mengi ya kuchangia. Masuala mengine muhimu yanayopaswa kushughulikiwa ni pamoja na kutokomeza polio, hatua za kasi juu ya upinzani wa antimicrobial kutokufanya kazi na kuzingatia mkakati wa WHO juu ya afya, mazingira na mabadiliko ya hali ya hewa.
Chama kikuu cha upinzani nchini Tanzania Chadema kimempendekeza Jumatatu mwanasiasa machachari, Tundu Lissu kuwa mgombea wake wa urais katika uchaguzi mkuu wa mwezi Oktoba 2020, akichuana na Rais John Magufuli anayewania muhula wake wa pili. 

Lissu alitangazwa mshindi baada ya kupata kura 405 sawa na asilimia 91.7 za wapiga kura katika baraza kuu la chama hicho katika ukumbi wa mlimani City jijini Dar es salaam. 
 Tundu Lissu alipambana na wagombea wengine wa chama hicho waziri wa zamani wa utalii Lazaro Nyalandu aliyejiunga na chama hicho kutoka chama tawala cha CCM na Dkn MayRose Majinge. 
 Lissu alifuatiwa na Lazaro Nyalandu aliyepata kura 36 sawa na asilimia 8.14 na Dr Mayrose Majige aliyepata kura 1 sawa na asilimia 0.23.  
 Mgombea huyo atathibitishwa rasmi Jumanne katika mkutano mkuu wa chama hicho. 
 Jumla ya wajumbe 442 walipiga kura hizo na hakuna iliyoharbika kwa mujibu wa katibu mku wa chama hicho ndugu John Mnyika. 
 Wakati huohuo Baraza Kuu la Chadema limempitisha Salum Mwalimu kuwa mgombea mwenza wa Urais wa Jamhuri ya Muungano wa Tanzania kupitia chama hicho. 
 Said Issa Mohammed pia amepitishwa na baraza hilo kuwa mgombea wa urais wa chama hicho kwa upande wa Zanzibar. 
 Imetayarishwa na mwandishi wetu, Sunday Shomari, Washington, DC.
Peter Paul Nhial ambaye ni manusura pekee katika ajali hiyo ameiambia Sauti ya Amerika kwamba anaamini injini ya ndege iliharibika na kusababisha ajali hiyo ya ndege ya Antonov-26 

Wachunguzi wa ajali ya ndege huko Juba nchini Sudan Kusini waliendelea Jumatatu kutafuta mabaki ya ndege iliyotengenezwa Russia, iliyoanguka Jumamosi kilometa tatu kutoka uwanja wa kimataifa wa Juba na kuua abiria saba waliokuwemo na wafanyakazi wa ndege hiyo. 
 Peter Paul Nhial ambaye ni manusura pekee wa ajali hiyo ameiambia Sauti ya Amerika, kwamba anaamini injini ya ndege iliharibika na kusababisha ajali hiyo ya ndege ya Antonov-26. Alisema mara tu baada ya kuruka kutoka uwanja wa kimataifa wa Juba walisikia mlio kutoka kwenye injini ya upande wa kulia wa ndege hiyo. Hali hiyo ilipotokea ndege hiyo ilianza kushuka chini. 
 Nhial anasema kuwa amepata majeraha matatu ya moto, kuvunjika mguu wake wa kulia, na uti wa mgongo. Rubani aliwaambia abiria kwamba wanarejea uwanjani.
Rais wa Marekani, Joe Biden ametangaza kupeleka kikosi maalum cha wanajeshi wa Marekani nchini Kenya. 

Gazeti la Sunday Nation la Kenya limeripoti, kwa mujibu wa shirika la habari la Reuters kikosi hicho maalumu ni kwa ajili ya kusaidia eneo hilo katika kukabiliana na ugaidi. 
 Katika barua yake kwa Bunge la Marekani ambayo gazeti hilo limeiona, Rais Biden amesema kwamba ameidhinisha upelekaji wa kikosi cha operesheni maalum huko Kenya, ambacho kilitarajiwa kushirikiana na jeshi la Kenya katika kupambana na al-Shabaab. 
 Idadi ya wanajeshi wanaokwenda huko haijatajwa. Upelekaji wa wanajeshi unatarajiwa kuboresha usalama kwa Kenya, ambayo katika miaka ya karibuni imekumbwa na mashambulizi kadhaa kutoka kwa Al shabaab. 
 Kundi hilo lenye makao yake nchini Somalia linajulikana kuwa lina wanaowaonea huruma nchini Kenya. 
 Vyanzo vya Habari : Sunday Nation, Reuters
Wabunge na maafisa wa kijeshi nchini Somalia wanasema kwamba hatua ya kuondoa wanajeshi wa Marekani nchini humo itasababisha janga kubwa na huenda ikaliimarisha kundi la Al-shabaab pamoja na makundi mengine ya kigaidi. 
 Imeripotiwa kwamba rais wa Marekani Donald Trump amependekza kuondoa wanajeshi wa Marekani nchini Somalia. 
 Katibu wa kamati ya ulinzi katika bunge la Somalia Ahmd Hashi amesema kwamba Marekani chini ya utawala wa Trump, inataka kuiacha Somalia katika kipindi ambacho ni muhimu sana na inapohitaji msaada zaidi. 
 Hashi ameiambia sauti ya Amerika kwamba nchi hiyo inahitaji msaada wa usalama inapoelekea katika uchaguzi wa bunge mwishoni mwa mwezi Desemba na baadaye uchaguzi wa urais mwezi Februari. 
 Gazeti la New York Times liliripoti wiki hii kwamba rais Donald Trump anapanga kuondoa wanajeshi 700 wa Marekani nchini Somalia. 
 Wanajeshi hao wanatoa mafunzo kwa jeshi la Somalia namna ya kukabiliana na ugaidi. 
 Imetayarishwa na Kennes Bwire, VOA, Washington DC
Wizara ya Fedha ya Marekani inayodhibiti Mali za Marekani Nje ya Nchi (OFAC) imewawekea vikwazo raia wanne wa Uganda kufuatia amri ya kiutendaji nambari 13818 inayoimarisha na kutekeleza Sheria ya Kimataifa ya Uwajibikaji wa Haki za Binadamu ya Magnitsky. 

Watu hawa wameadhibiwa kwa kujihusisha na ulaghai wa malezi ya watoto ambao umeshuhudia watoto waliozaliwa Uganda wakikabiliwa na madhila katika mikono ya waliokuwa wanaendesha mradi huu. 
 “Kuwadanganya familia za Waganda wanaotii sheria kuwa wawatoe watoto wao kwa ajili ya kulelewa na watu wengine kumesababisha majonzi makubwa,” amesema Waziri Mdogo wa Hazina Justin G. Muzinich. 
 “Watu waliohusika na utapeli huu kwa makusudi waliwalaghai Waganda wenye nia nzuri na Wamarekani kujitajirisha wao wenyewe. 
 Marekani itaendelea na ahadi yake ya kuwatafuta na kuwafichua watu wote wanaokiuka haki za binadamu ulimwenguni. 
 Takwimu za Wizara ya Mambo ya Nje juu ya Uasili wa watoto wanaotokea Uganda kuja kulelewa Marekani katika mwaka wa 2018 (zilizoripotiwa Machi 2019) : Uganda : watoto 26 (23 taratibu zimekamilishwa nje ya nchi; 3 ilikuwa taratibu zao zikamilishwe Marekani). 
 Majaji Waliohusika na Utapeli  
 Majaji wa Uganda Moses Mukiibi (Mukiibi) na Wilson Musalu Musene (Musene), Mawakili Dorah Mirembe (Mirembe), na mumewe Mirembe, Patrick Ecobu (Ecobu), walishiriki katika utapeli huo ambao katika mazingira fulani, watoto waliondolewa kutoka kwenye familia zao Uganda kwa ahadi ya programu maalum “kupatiwa elimu” na kusoma Marekani, na hatimaye wakatolewa kwa familia za Marekani kuwalea. 
 Matokeo yake hatua ya Jumatatu, ilihusu mali zote na maslahi yoyote katika mali zao watu hao waliotajwa katika vikwazo hivyo na kitu chochote chao wanachomiliki wao wenyewe au watu wengine, iwe ni asilimia 50 au zaidi wao wenyewe, mmoja mmoja, au na watu waliowekewa vikwazo, ambazo ziko Marekani au zinamilikiwa au kusimamiwa na watu wa Marekani, zimezuiliwa na lazima ziripotiwe katika ofisi ya OFAC. 
 Kampuni ya mawakili 
 Kampuni iliyoandaa mpango huo wa kitapeli wa malezi ya watoto hao ilitumia kampuni ya mawakili ya Mirembe kushughulikia masuala ya kisheria ya Malezi ya watoto hao, baadhi ya mipango hiyo ilikuwa ya kurubuni au kughushi nyaraka za mahakama.  
 Zaidi ya hilo, kampuni ya mawakili ya Mirembe wakati mwingine ilikuwa inaajiri au kutumia huduma za watu wa kati kutafuta familia zenye matatizo maeneo ya vijijini nchini Uganda kuwarubuni wazazi – ambao aghlabu hawajui kusoma au kuandika kiingereza – kutoa watoto wao kwa ajili ya kulelewa kwa kutumia ulaghai. 
 Kampuni ya mawakili, kwa njia ya moja kwa moja au kupitia madalali, iliwaahidi wazazi kuwa watoto wao wataletwa Kampala, Uganda, na watalelewa na wamishionari wakati wakipatiwa elimu. 
 Nyumba isiyokuwa na leseni 
 Walipoondolewa kutoka kwenye makazi yao, wengi wa watoto hao waliwekwa katika nyumba iliyokuwa haina leseni ya kulea watoto mjini Kampala, na wengi walifikishwa mahakamani na kutambulishwa kama kwamba wao ni yatima.  
 Wamarekani waliokuwa ndio walezi wa watoto hao bila ya kujua hilo waliwasili Uganda kuwachukua watoto hao ili kuwalea na kusafiri nao kuja Marekani. 
 Waliopokea Hongo 
 Ili kufanya mipango ya ulezi wa watoto hao, Mirembe, akisaidiwa na Ecobu, waliwahonga majaji wa Uganda Mukiibi, Musene na maafisa wengine wa serikali, moja kwa moja au kupitia kwa wakala wao. 
 Mirembe alikuwa amefanya mazungumzo na Musene na kukubaliana malipo ya wastani kwa ajili ya kuandaa utaratibu wa kisheria wa watoto hao kuchukuliwa kulelewa. Angalau mara moja Mirembe alikutana ana kwa ana na Musene kuandaa malipo ya ziada yaliyohitajika ili Musene aweze kuharakisha tarehe ya kusikilizwa shauri la Malezi moja lililokuwa linasubiri kushughulikiwa katika tarehe za kusikilizwa kesi inayoendeshswa na Musene.  
 Kufuatia kuhamishwa kwa Musene katika kitengo cha mahakama nyingine, Mirembe alifanya mpango kesi hizo zipelekwe kwa Mukiibi, ambapo angalau mtu moja alilipa hongo ya pesa taslimu kwa kuelekezwa na Mirembe.
Watu wasiopungua tisa wameuawa na takriban wengine 20 kujeruhiwa Jumamosi katika mlipuko wa bomu lililokuwa ndani ya gari mbele ya mlango wa kuingilia kwenye kituo cha kijeshi mjini Mogadishu, mashahidi na maafisa wa usalama wamesema. 

Maafisa usalama wa serikali waliohojiwa na VOA wamethibitisha kuwa nane kati ya wale waliouawa ni wanajeshi wa serikali na wengine ni wanafamilia wa wanajeshi waliokuwa katika kambi hiyo wakati huo wa mlipuko. 
  “Mjitoa muhanga akiendesha gari lililobeba mabomu aliongeza kasi mbele ya mlango wa mbele wa kituo hicho cha kijeshi lakini walinzi walipiga bunduki kuzuia lisiingie kabla halijalipuka,” Aden Mohamed afisa polisi kati ya watu wa kwanza kufika katika tukio ameiambia VOA. 
 Sauti ya mlipuko huo ulisikika katika eneo lote, na moshi mweusi ulizagaa hewani. 
  “Niliona miili ya wanajeshi wasiopungua nane na gari ya huduma ya dharura iliyokuwa ikiharakisha kufika katika eneo la tukio kuwaondoa majeruhi,” shuhuda wa tukio ameiambia VOA kwa sharti jina lake lisitajwe.  
 Vyanzo vya habari katika hospitali mbalimbali wamethibitisha kuwa watu 20 wengi wao wakiwa wanajeshi wamejeruhiwa katika mlipuko wa leo.
Makundi ya waasi yanaendelea kudhibiti sehemu za kusini mwa mji wa Bangassou, Jamhuri ya Afrika ya kati, wiki kadhaa baada ya kushutumiwa kwa kujaribu kupindua serikali, huku matokeo ya uchaguzi mkuu yakiendelea kutolewa. 
 Kundi la wapiganaji ambalo linadhibithi theluthi tatu ya Jamhuri ya Afrika ya kati, lilianza mashambulizi dhidi ya serikali mnamo Desemba 19 kwa lengo la kuvuruga uchaguzi mkuu na kutwaa mji mkuu wa Bangui. 
 Wanajeshi wa serikali wakisaidiwa na wanajeshi wa kulinda amani wa umoja wa mataifa na wa Rwanda, wamewazuia kuingia mji mkuu. 
 Hata hivyo, wapiganaji hao wameshambulia mji wa Bangassou, wenye madini ya almasi, karibu na Jamhuri ya kidemokrasia ya Congo, kilomita 750 kutoka mji mkuu wa Bangui. 
 Wapiganaji watano waliuawa na wanajeshi wawili kujeruhiwa katika shambulizi hilo la jumamosi. 
 Taarifa ya muungano wa wanajeshi wa kulinda amani wa Umoja wa mataifa nchini humo - MINUSCA, umesema kwamba wapiganaji hao wanamuunga mkono aliyekuwa rais Francois Bozize. 
 Serikali ya rais Faustin Archange Touadera – anayetarajiwa kushinda uchaguzi uliofanyika Desemba 27, imemshutumu Bozize kwa kujaribu kufanya mapinduzi. 
 Bozize amekanusha madai hayo. 
 Imetayarishwa na Kennes Bwire, VOA, Washington DC
Waziri Mkuu wa Israel Benjamin Netanyahu amekutana na Waziri wa Ulinzi wa Marekani Llyod Austin Jumatatu kwa mazungumzo juu ya ushirikiano kati ya nchi hizi mbili. 

Pia wamezungumzia masuala ya Mashariki ya Kati na suala la nyuklia la Iran. Mapema Jumatatu Austin akifuatana na Waziri mwenzake wa Israel Benny Gantz walitembelea kambi ya jeshi la anga la Nevatim ambako alikataa kuzungumzia suala la tukio kwenye kinu cha nyuklia cha Iran cha Natanz. 
 Iran inaituhumu Israel kwa kufanya shambulio la udukuzi jana Jumapili kwenye kinu hicho chake kikuu cha kurutubisha uranium, na kusababisha umeme kukatika, lakini hakuna habari zaidi zinazojulikana kutokana na tuklio hilo. 
 Austin ni afisa wa kwanza muandamizi wa utawala wa Rais Joe Biden kutembelea Israel na ziara yake inafanyika wakati nchi hiyo ina adhimisha Jumanne, miaka 73 tangu kuundwa kwa taifa hilo la kiyahudi. 
 Baada ya ziara yake ya Israel Waziri wa Ulinzi Wamarekani ataelekea Brussels Jumanne kukutana na Waziri wa Mambo ya Nchi za Nje Antony Blinken kwa mashauriano na mazungumzo na washirika wao wa NATO, juu ya masuala muhimu na nyeti kwa wakati huu.
Nyota mchekeshaji kwenye jukwaa, filamu na televisheni Jerry Stiller amefariki akiwa na umri wa miaka 92. 

Mwanawe, muigizaji Ben Stiller, amesema baba yake alifariki mapema Jumatatu kutokana na sababu za kawaida. 
   
 Stiller alijipatia umaarufu miaka ya 1960 alipoungana na mkewe Anne Meara katika uchezaji filamu, kuigiza kwenye majukwaa, kushiriki katika matangazo ya biashara na programu za televisheni, likiwemo onyesho la Ed Sullivan. 
 Alipata umashuhuri tena miaka ya 1990 alipoigiza michezo ijulikanayo kama Cranky, Frank Costanza katika show ya Seinfeld iliyokuwa ikionyeshwa katika televisheni.  
 Fani yake Stiller ilihusisha nafasi alizoigiza katika maonyesho mbalimbali ya Broadway kama vile The Ritz na Hurlyburly, na pia filamu zilizopata umashuhuri Hairspray na Zoolander. 
 Imetayarishwa na mwandishi wetu, Washington, DC
Rais wa Marekani Joe Biden amekuwa rais wa kwanza aliyeko madarakani kwenda Tulsa, Oklahoma kuadhimisha kumbukumbu miaka mia moja ya Mauaji ya Tulsa, pale kikundi cha wazungu walipofanya waharibifu mwaka 1921 kwa jamii ya Weusi ambapo watu 300 walikufa na 10,000 wakiachwa bila makazi. 
 Biden alitembelea Kituo cha Utamaduni cha Greenwood na kutoa hotuba huko kuadhimisha miaka 100. 
 Kwa vile historia imekuwa kimya, haina maana kwamba hayo hayakufanyika, Biden alisema katika matamshi yake kwa manusura wa mauaji hayo na familia zao katika kituo cha utamaduni cha Greenwood. Baadhi ya ukosefu wa haki ulikuwa ni wa kinyama, wa kutisha, mbaya sana, hauwezi kufichwa, bila ya kujali watu wanajaribu kwa nguvu kiasi gani. 
 Miaka 100 iliyopita mnamo May 31 na Juni 1, Greenwood, eneo lililokuwa likijulikana kama Black Wall Street, ulikumbwa na wizi wa ngawira na kuchomwa kwa majengo vitendo ambavyo vilifanya na wakazi wazungu ambao walikuwa wakiungwa mkono na polisi weupe wa huko Tulsa. 
 Mauaji hayo yalichochewa na shutuma kwamba kijana mweusi mwenye umri wa miaka 19 alimshambulia msichana wa kizungu mwenye umri wa miaka 17 katika lifti.
Usikilizwaji wa kesi kutoka pande zote za utetezi na mashitaka unaanza leo wa shauri la polisi wa zamani wa jiji la Minneapolis, Derek Chauvin ambaye anashitakiwa kwa mauaji ya Mmarekani mweusi George Floyd. 
 Tukio hilo la mwaka jana lilizusha maandamano kote duniani. 
 Kesi hiyo ambayo itasikilizwa na watu 12 wanaounda baraza la mahakama wanatarajia kusikiliza ushuhuda katika kesi hiyo inayotarajiwa kuchukuwa mwezi mzima kukamilika. 
 Afisa huyo wa polisi ambaye ni mzungu amepinga mashitaka yote yanayomkabili yanayohusu mauaji ya mwanaume mweusi George Floyd. 
 Alijitetea kwa kusema alichokifanya kiliendana na mafunzo ya kipolisi aliyopewa wakati alipokuwa akimkamata George Floyd.
Mlinzi wa Bobi Wine auawa katika mazingira tatanishi 
 Mlinzi wa mgombea wa urais Robert Kyagulanyi, maarufu Bobi Wine, amefariki duniani katika mazingira tatanishi Jumapili. 
 Ripoti za vyombo vya habari Uganda vinakariri mashahidi wakisema kwamba Francis Kalibala, aligongwa na gari la jeshi la Uganda UPDF wakati msafara wa Bobi Wine ulikuwa unarudi Kampala kutoka Masaka katika kampeni. 
 Katika taarifa kupitia mitandao ya kijamii Bobi Wine amesema “nasikitika kutangaza kifo cha mmoja wa walinzi wangu Francis Kalibala aliyegongwa na gari la jeshi namba H4DF 2382 ambalo liliziba njia karibu na Busega na kutuzuia kupita.” Ameandika Bobi Wine na kuongeza kusema“Francis amefariki mda mfupi baada ya kufika katika hospitali ya Rubaga.” 
 Lakini msemaji wa jeshi la Uganda Brig. Flavia Byekwaso amesema katika taarifa kwa vyombo vya habari kwamba Francis alianguka kutoka kwa gari lililokuwa linaendeshwa kwa mwendo wa kasi. 
 “Francis hakugongwa na gari la jeshi la UPDF. Alianguka kutoka kwa gari namba UBF 850Z .” amesema Byekwaso katika ujumbe wa twitter. 
 Waandishi wa habari wajeruhiwa vibaya 
 Kabla ya tukio hilo, waandishi kadhaa wa habari walishambuliwa na polisi na kujeruhiwa vibaya. 
 Waandishi hao walikuwa wanafuatilia tukio ambalo polisi walimzuia Bobi Wine kufanya kampeni na kuzua makabiliano kati ya polisi na wafuasi wa Bobi wine katika mji wa Masakaa. 
 Waandishi walipigwa na kujeruhiwa na mabomu ya kutoa machozi. 
 Wamelazwa hospitalini mjini Masaka. 
 Miongoni mwao ni mpiga picha wa televisheni ya Bobi Wine ya Ghetto TV, Ashraf Kasirye, mwandishi wa shirika la habari la Nation Media Group – NTV Ali Mivule. 
 “Gesi ya kutoa machozi ilitumika kutawanya wafuasi wa Bobi Wine na kwa bahati mbaya waandishi wa habari walijeruhiwa,” amesema msemaji wa polisi Fred Enanga. 
 Tume ya uchaguzi yapiga marufuku kampeni 
 Tume ya uchaguzi imepiga marufuku kampeni katika wilaya na miji kadhaa ikisema kwamba wilaya hizo zina idadi kubwa ya maambukizi ya virusi vya Corona na huenda kampeni zinaeneza virusi hivyo hatari. 
 Wilaya hizo ni Pamoja na Mbarara, Kabarole, Luweero, Kasese, Masaka, Wakiso, Jinja, Kalungu, Kazo, Kampala na Tororo. 
 Wanasiasa wa upinzani hata hivyo wamesema hatua hiyo ni ya kisiasa kwa sababu sehemu ambapo kampeni zimepigwa marufuku ni ngome za kisiasa hasa za mgombea wa urais Bobi Wine. 
 Rais Yoweri Museveni ambaye anagombea urais kwa mhula wa sita, amemaliza kufanya kampeni katika baadhi ya sehemu hizo na ndizo ambazo zimesalia kwa Bobi Wine. 
 Tume ya uchaguzi hata hivyo, imesema kwamba rais Museveni anaweza kuendelea kuzindua miradi ya serikali katika sehemu ambazo kampeni zimepigwa marufuku. 
 “Hatua ya tume ya uchaguzi imeniathiri sana. Wilaya ya Wakiso ina wapiga kura milioni 1.5 Kampala ina wapiga kura milioni moja, Jinja na Masaka zina maelfu ya wapiga kura. Najiuliza, ni wapi nitatoa kura iwapo sitafanya kampeni?” amesema Generali Henry Tukukunde, mgombea wa urais. 
 Wagombea wa viti mbalimbali wametakiwa kutumia mitandao ya kijamii na vyombo vya habari kufanya kampeni. 
 Idadi ya wapiga kura katika wilaya ambapo tume ya uchaguzi imepiga marufuku kampeni ya moja kwa moja. 
 Kampala (wapiga kura 1,281.308), Wakiso (1,160,551), Kasese (372,102), Mukono (354,047) Jinja (274,772) Tororo (264,222) Luweero (256,454) 
 Muhoozi Kainerugaba: Wakoloni wanaounga mkono upinzani watashindwa 
 Mwana wa kiume wa Rais Yoweri Museveni, ambaye ni kamanda wa kikosi maalum cha jeshi kinachomlinda Rais Museveni Lt. Gen. Muhoozi Kainerugaba ameonya wale aliwataja kama “wakoloni wanaounga mkono upinzani nchini Uganda” akisema kwamba watashindwa vibaya sana katika uchaguzi mkuu wa Jnauari 14. 
 Muhoozi ameandika kwenye twitter, baada ya wakili wa Bobi Wine Robert Amsterdam kuandika ujumbe wa twitter, akitaka jumuiya ya kimataifa kuingilia kati na kuwaajibisha maafisa katika serikali ya Uganda baada ya polisi kuwajeruhi waandishi wa habari Jumapili asubuhi. 
 Muhoozi amejibu ujumbe huo kwamba “wakoloni wanajaribu kubadilisha rangi yao lakini kila mzalendo anawajua!” 
 Muhoozi ambaye vile vile ni mshauri wa babake kuhusu shughuli maalum amemalizia ujumbe wake kwa kutumia maneno ya kwanza ya wimbo wa taifa wa Afrika kusini “Nkosi Sikelei iAfrica” maana yake, “Mungu ibariki Afrika!”. Muhoozi amemalizia ujumbe huo kwa kusema “Waafrika watashinda wale wote ambao kila mara wanataka kuwatawala.” 
 Maafisa wa Uganda akiwemo balozi wajibizana na mkuu wa tume ya kutetea haki za kibinadamu 
 Maafisa wa ngazi ya juu katika serikali ya Uganda wamemshambulia mkuu wa shirika la kufuatilia haki za kibinadamu -Human Rights Watch, Ken Roth wakimshutumu kwa kuingilia katika siasa za nchi hiyo. 
 Miongoni mwa maafisa waliomshambulia Roth ni balozi wa Uganda katika Umoja wa Mataifa Adonia Ayebare, baada ya kukosoa hatua ya tume ya uchaguzi kupiga marufuku kampeni za moja kwa moja katika wilaya kadhaa ambazo wachambuzi wa siasa Uganda wanasema Bobi Wine ana umaarufu mkubwa. 
 Tume ya uchaguzi imepiga marufuku kampeni kwa msingi kwamba hatua hiyo inalenga kuzuia maambukizi ya virusi vya Corona. 
 “Tafadhali achana kabisa na siasa za Uganda pamoja na mikakati yetu ya kupambana na virusi vya Corona. Hatuna haja na ukosoaji wako,” ameandika Balozi Ayebaye akiongeza kwamba Ken Roth ameshindwa kabisa kutekeleza kazi yake katika shirika la kufuatilia haki za kibinadamu – Human Rights Watch na kuangusha shirika hilo kwa jumla. 
 “Shirika la HRW limekuwa kundi la wanaharakati wa kisiasa kwa lengo la kuvuruga siasa za Afrika,” ameongezea kuandika balozi Ayebare. 
 Mashambulizi hayo ya twitter dhidi ya Ken Roth pia yamemhusisha msimamizi wa habari wa Rais Yoweri Museveni Don Wanyama, aliyeandika “swala la ni nani maarufu wapi, litaamuliwa na wapiga kura wa Uganda Januari 14 na wala sio mawakala wa ukoloni wanakaa katika nchi za magahribi. Heshimu uhuru wetu.” 
 Imetayarishwa na Kennes Bwire, VOA, Washington DC.
Viongozi mbalimbali wametuma ujumbe wao wakati Marekani inajitayarisha kwa utawala mpya chini ya Joe Biden. 
 Waziri mkuu wa Uingereza Boris Johnson amesema bungeni kwamba ana matumaini makubwa ya ushirikiano mwema kutoka kwa utawala mpya wa Marekani, utakaoimarisha ukuaji wa Marekani na Uingereza, kukabiliana na mabadiliko ya hali ya hewa, vitisho vya kiusalama na kukabiliana na janga la virusi vya Corona. 
 Mkuu wa tume ya umoja wa ulaya Ursula Von Der Leyen, ameandika ujumbe wa twiter kwamba Marekani imerejea na umoja wa ulaya upo tayari kwa kurejea huko na kurejesha uhusiano mema, maisha mapya na ushirikiano wa kujivunia. 
 Nchini Ujerumani, rais Frank Walker Steinmeier, ametuma ujumbe wa video unaosema kwamba leo ni siku nzuri sana kwa demokrasia na kwamba ana furaha kubwa sana kwamba Joe Biden anaingia madarakani hii leo na kwamba ana Imani kuwa watu wengi nchini Ujerumani wana hisia nzuri sana. 
 Waziri mkuu wa Italy Giuseppe Conte ameelezea matumaini kwamba ushrikiano wa nchi 20 zenge nguvu zaidi duniani itaimarika wakati wa utawala wa Joe Biden huku msemaji wa serikali ya Russia Dmitry Peskov akisema kwamba Russia ipo tayari kulinda makubaliano kuhusu silaha.
Kundi la viongozi wa kikabila kutoka Namibia limesema kuwa limekubali ombi la Ujerumani la kuwalipa fidia pamoja na kukiri kuwa mauaji ya maelfu ya watu yaliyofanyika mwanzoni mwa karne ya 20 yalikuwa ya kimbari.  

Wiki iliyopita, Ujerumani ilikubali kuilipa Namibia dola bilioni 1.3 ndani ya kipindi cha miaka 30 kupitia miradi ya maendeleo kuzisaidia jamii za watu waliouawa kati ya mwaka 1904-08. 
 Hiki ni kipindi ambacho Ujerumani ilikuwa ikitawala taifa hilo la kusini mwa Afrika. 
 Ujerumani imeiomba msamaha Namibia kupitia kwa Waziri wake wa Mambo ya Nje Heiko Maas. 
 Viongozi hao wa kikabila wamesema kuwa wamekubali ridhaa hiyo ingawa kuna nafasi ya kufanya mashauriano zaidi. 
 Hata hivyo kuna kundi jingine la viongozi wa kikabila lililopinga hatua hiyo likisema kuwa Ujerumani inahitajika kulipa takriban dola bilioni 590 ndani ya kipindi cha miaka 40 pamoja na mfuko wa mafao ya uzeeni kwa jamii zilizoathiriwa. 
 Wanahistoria wanasema kuwa Jenerali Lothar von Trotha alipotumwa na Ujerumani kuzima uasi kutoka kwa kabila la Herero, aliamuru vikosi vyake kulitokomeza kabila zima. 
 Zaidi ya watu 65,000 wa kabila la Herero waliuwawa pamoja na wengine 10,000 kutoka kabila la Nama.
Vyombo vya usalama mjini Mombasa vimemkamata Mansur Mohamed Surur, maarufu “Mansour”, raia wa Kenya na mtoro aliyekuwa akitafutwa na Marekani. 

Surur inasemekana alikuwa anatafutwa na vyombo kadhaa vya usalama kwa kujihusisha na kusafirisha dawa za kulevya na biashara haramu ya pembe za ndovu na faru, ambao ni wanyama wanaoandwa na majangili, pembe hizo zina thamani ya dola milioni 7. 
 Uhalifu huo unaelezewa kuwa ulihusisha ujangili wa zaidi vifaru 35 na zaidi ya tembo 100. 
 Alikuwa kati ya raia 47 wa Kenya waliokwama Yemen wakirejea nyumbani kwa ndege ya Skyward Express iliyokodishwa na kuwasili mapema Jumatano asubuhi. 
 Maafisa wa vyombo kadhaa vya usalama walimpeleka katika kituo cha polisi cha uwanja wa ndege wa kimataifa wa Moi. 
 “Leo majira ya alfajiri… mmiliki wa hati ya kusafiria namba A2283881 na kitambulisho namba 0069184 ambaye alikuwa anatafutwa nchini Marekani kwa makosa yanayo husiana na ujangili wa pembe za ndovu na faru alikamatwa alipowasili uwanja wa ndege wa kimataifa wa Moi... Hatimaye amekabidhiwa kwa Polisi wa Kimataifa Interpol Nairobi kwa ajili ya hatua zaidi za kisheria,” ripoti ya polisi juu ya kukamatwa huko imeeleza.
Kulingana na taarifa ya White House utawala wa Biden na Harris unaongeza usambazaji wa chanjo ya kila wiki kwa majimbo, makabila na wilaya hadi dozi milioni 10.5 kuanzia wiki hii 

Makao makuu ya serikali ya Marekani, White House, imetangaza Jumanne hatua mpya ili kuongeza viwango vya chanjo dhidi ya COVID-19 ikiwemo usambazaji wa chanjo hiyo kwenda maduka yanayouza dawa nchi nzima. 
 Katika kulipa uzito tangazo la wiki iliyopita ni kwamba utawala wa Biden na Harris utaongeza usambazaji wa chanjo ya kila wiki kwa majimbo, makabila na wilaya hadi dozi milioni 10.5 nchi nzima kuanzia wiki hii, taarifa kutoka White House imesema, ikibainisha kuwa hii ni asilimia 22 kwenye ongezeko la usambazaji wa chanjo tangu Rais Joe Biden aingie madarakani januari 20. 
 Taarifa pia imesema serikali kuu itayalipa majimbo na wilaya kwa vifaa kama vile barakoa na Gloves wakati Marekani inaendelea kupambana na idadi kubwa ya maambukizi pamoja na vifo vinavyotokana na virusi vya Corona.
Sudan imetangaza sheria za kuimarisha haki za wanawake, kupiga marufuku ukeketaji wa wasichana na wanawake na kuruhusu watu nchini humo kutumia pombe. 

Wizara ya Sheria ya Sudan ilitangaza Jumamosi usiku kwamba watu nchini Sudan wasiokuwa Waislamu wataruhusiwa hivi sasa kutumia pombe, ikiwa ni uamuzi ambao unabadili sheria ya karibu miaka 40 iliyowekwa chini ya sera za Kiislamu wakati wa utawala wa rais wa zamani Jaafar al-Nimeiri.  
 Kulinganan na Umoja wa Mataifa asilimia 3 ya raia wa Sudan si Waislamu .  
 Utumiaji pombe ulipigwa marufuku kwa mara ya kwanza na Nimeiri mwaka 1993 kwa kutupa chupa za mvinyo wa whisky ndani ya mto nile katika mji mkuu wa Khartoum.  
 Serikali ya mpito ya Sudan halikadhalika inapiga marufuku ukeketaji wa wasichana na wanawake na mtu kubadili dini haitokuwa tena jambo la uhalifu. 
 Vile vile wanawake hawatakuwa na haja ya kuomba ruhsa kutoka kwa wanaume wa familia zao kuweza kusafiri na watoto wao.  
 Serikali ya mpito iliyochukuwa madaraka mwaka 2019 baada ya kupinduliwa rais wa muda mrefu Omar Al Bashir akiahidi kuifanya Sudan taifa la kidemokrasia na kukomesha ubaguzi na kufikia makubaliano na waasi wa taifa hilo.
Rais wa benki ya dunia, David Malpass, Jumatatu amesema baadhi ya wakopeshaji kutoka nchi zilizoendelea kiuchumi maarufu kama G20, bado wanasita kurefusha kwa mwaka mmoja, kipindi cha kusamehe madeni kwa nchi maskini zilizoathiriwa na janga la virusi vya corona.  
 Kiongozi huyo wa benki ya dunia amesema huenda wiki hii wakopeshaji hao wakaafikiana kuzisamehe nchi maskini kulipa madeni kwa kipindi cha miezi sita. 
 Akizungumza na waandishi wa habari, Malpass, amesema wakopeshaji wa G20 hawajafikia makubaliano kuhusu pendekezo la benki ya dunia na shirika la kimataifa la fedha IMF, la kurefusha kipindi cha mwaka mmoja kwa mataifa masikini yaweze kulipa madeni yao. 
 Mawaziri wa fedha na wakuu wa benki za taifa kutoka kundi la G20, wanatarajiwa kukutana kesho jumatano kwa njia ya mtandao, ili kuchukua maamuzi. 
 Wakati huohuo shirika la kimataifa la fedha-IMF, Jumatatu limesema kwamba jumuia ya kimataifa inatakiwa kuongeza juhudi katika kukabiliana na athari za kiuchumi za janga la Covid-19. 
 IMF pia imetoa rasmi wito kwa benki ya dunia kuendelea kutoa mkopo kwa mataifa ya Afrika yalioathiriwa na janga la corona. 
 “Tutaendelea kuhamasisha ili hatua zaidi zichukuliwe,” mkurugenzi wa IMF, Kristalina Georgieva, amesema katika mkutano wa biashara wa mataifa ya Afrika kwa njia ya mtandao. 
 Ameongeza kuwa ataendelea kuomba misaada zaidi ya pesa itolewe kwa nchi za Afrika. 
 Wiki iliopita, Georgieva, alisema kwamba IMF ilitoa mkopo wa dola billioni 26 kwa serekali za Afrika tangu litokee janga la virusi vya corona, lakini kutokana na uhaba wa mikopo ya sekta binafsi, bara la Afrika litakua na pengo la ufadhili wa dola billioni 345 ifikapo mwaka wa 2023.
Mkurugenzi wa shirika la biashara la dunia (WTO) amesema Jumatatu kwamba mkutano utafanyika wiki hii wa kushughulikia kutokuwepo kwa usawa katika chanjo ya Covid-19. 
 Mkutano huo utahudhuriwa na watengenezaji wakubwa wa chanjo, na kushughulikia suluhisho ikiwemo kutumia viwanda ambavyo havijatumiwa vya Africa na Asia. 
 Mkurugenzi wa WTO, Dr Ngozi Okonjo-Iweala, ameapa kushughulikia masuala katika mtindo tofauti, na kusisitiza kwamba kipaumbele chake ni kushughulikia janga la Covid-19. 
 Mkutano huo wa Aprili 14 utawakutanisha watengenezaji wa chanjo kutoka Marekani, China, na Russia, ambao utawajumuisha mawaziri kutoka mataifa tajiri na yaliyo endelea, maafisa wa kibenki na kujadili kuhusu usimamizi wa chanjo, kuongeza uzalishaji, na kuondolewa kwa haki za ubunifu wa chanjo ya Covid-19.
Rais wa Marekani Joe Biden atakutana Ijumaa na Rais wa Afghanistan Ashraf Ghani na kiongozi mkuu wa amani Abdullah Abdullah katika Ikulu ya White House. 

Rais wa Marekani Joe Biden atakutana Ijumaa na Rais wa Afghanistan Ashraf Ghani na kiongozi mkuu wa amani Abdullah Abdullah katika Ikulu ya White House. 
 Mkutano huo wa kwanza wa ana kwa ana kati ya Biden na maafisa wa Afghanistan unakuja kabla ya kuondolewa kwa vikosi vilivyobaki vya Marekani na NATO kutoka Afghanistan ifikapo Septemba 11, kulingana na maamuzi ya Biden ya kufunga kile alichoelezea kama vita vya visivyokwisha. 
 Msemaji wa Ikulu Jen Psaki alisema mapema wiki hii kwamba Biden anatarajia kuwakaribisha viongozi wa Afghanistan na atawahakikishia msaada wa kidiplomasia, kiuchumi na misaada ya kibinadamu kwa nchi hiyo iliyokumbwa na machafuko wakati zoezi la kuwaondoa wanajeshi likiendelea. 
 Ghani na Abdullah walifika Alhamisi huko Washington na kukutana na viongozi wa baraza la Seneti Chuck Schumer na Mitch McConnell na wabunge wengine.
Rais Uhuru Kenyatta, katika hotuba yake Ijumaa mchana, ameeleza Kenya imeripoti ongezeko la maambukizi ya Covid-19. Kiwango hiki ni cha juu zaidi kuliko wakati janga hilo lilipoanza. 

Ameamuru kusitishwa vikao vya kawaida vya bunge la Agosti, na mabunge ya kwenye kaunti za Nairobi, Machakos, Kajiado, Kiambu na Nakuru na kamati zake zote.Katazo la kutoka nje usiku 
 Muda wa kutotoka nje usiku nchi nzima umerekebishwa kwa maeneo husika ikiwemo Kaunti za Nairobi, Kiambu, Kajiado na Nakuru, na sasa amri hiyo itaanza kutekelezwa saa mbili usiku hadi saa kumi Alfajiri. 
 Amri ya kutotoka nje usiku maeneo mengine nchi nzima itakuwa kama ilivyokuwa awali, na hivyo ni kuanzia saa nne usiku. 
 Wanafunzi kutohudhuria madarasani 
 Rais Kenyatta ameamrisha kusitishwa mahudhurio ya wanafunzi madarasani katika vyuo vyote ikiwemo vyuo vikuu, vyuo vya elimu ya juu na vyuo vya ufundi. Ila tu kwa wale wanaofanya mitihani ya mwisho ya kumaliza masomo na wale katika vyuo vya afya hadi tamko litakapotolewa. 
 Kusitishwa Michezo 
 Shughuli zote za michezo zimesitishwa ikiwemo ile inayoendeshwa na wanachama wa vilabu hivyo. 
 Katazo la Mabaa na Uuzaji wa Pombe 
 Kenyatta pia ametoa amri ya kusitishwa biashara za kwenye baa katika kaunti 5 zilizoathiriwa zaidi na Covid-19 kuanzia saa sita usiku. Pia sitisho hilo la biashara za mabaa litatekelezwa Nairobi,  
 Shughuli za Kwenye Migahawa 
 Kadhalika uuzaji wa Pombe katika maeneo ya migahawa katika kaunti tano umepigwa marufuku. Na pia migahawa katika maeneo hayo hivi sasa yatauza vyakula na wateja watakiwa kuvichukua majumbani na siyo kula ndani ya migahawa. 
 Migahawa katika maeneo mengine ya nchi itaendelea kutoa huduma kama kawaida kwa kufuata miongozo ya afya ya umma.
Bunge lilikua limepanga kujadili na kupiga kura Alhamis ili kupasisha mswada wa sheria kuhusu mageuzi kwenye idara ya  polisi Marekani  

Baraza la wawakilishi la Marekani limesitisha kikao kilichopangwa kufanyika Alhamisi baada ya polisi wa kulinda usalama wa bunge kuonya Jumatano kuhusu uwezekano wa njama iliopangwa na kundi la wanamgambo kuvamia jengo la bunge, tishio ambalo linakumbusha shambulizi baya lililotokea Januari 6 mwaka huu. 
 Bunge lilikua limepanga kujadili na kupiga kura Alhamis ili kupasisha mswada wa sheria kuhusu mageuzi kwenye idara ya polisi. Lakini mshauri wa mbunge mmoja wa Democrat amesema, onyo la polisi kufuatia taarifa za idara ya ujasusi kwamba kundi la wanamgambo ambalo halijatambulika linaweza kutishia usalama, limechangia kubadili ratiba ya baraza la wawakilishi.  
 Viongozi walisema makundi yenye itikadi kali ya mrengo wa kulia ni miongoni mwa wafuasi wa Rais wa zamani Donald Trump, waliovamia jengo la bunge mwezi Januari wakitaka kukwamisha zoezi la wabunge kurasimisha ushindi wa Rais Joe Biden kufuatia uchaguzi mkuu wa Novemba mwaka jana. 
 March 4 ni tarehe ambapo wapanga njama wa mrengo wa kulia waliotoa madai yasiyokua na msingi kwamba Donald Trump alishinda uchaguzi wa Novemba 3, wanaamini kuwa ndio siku ambapo Trump ataapishwa kuongoza kwa muhula wa pili. 
 Ofisi ya mwanasheria mkuu imekwisha washtaki zaidi ya watu 300 walioshiriki kwenye uvamizi wa jengo la bunge, ambapo watu watano akiwemo afisa wa polisi waliuwawa katika uvamizi huo.
wachambuzi na wanasiasa barani Afrika wamefurahishwa na tangazo la kuwa Joe Biden na Kamala Harris ndio washindi wa uchaguzi mkuu wa urais, Marekani. 

wachambuzi na wanasiasa barani Afrika wamefurahishwa na tangazo la kuwa Joe Biden na Kamala Harris ndio washindi wa uchaguzi mkuu wa urais, Marekani. 
 Wachambuzi hao na wasiasa sasa wametoa orodha ndefu ya mambo ambayo utawala ujao unastahili kuweka kipaumbele kwa bara la Afrika. 
 Taarifa kutoka kwa wakfu wa Nelson Mandela inasema kwamba imefurahishwa sana na kushindwa kwa rais Donald Trump na kwamba wana furaha kuwa hawataendelea kuona taasisi za demokraisia zikikandamizwa kwa miaka mingine minne. 
 Mandela alikuwa rais wa kwanza mwafrika, kuongoza Afrika kusini. Utawala wake umepata sifa nyingi kiasi cha kushinda tuzo ya amani ya Nobel, na kumuweka upande tofauti na baadhi ya marais wa hivi karibuni nchini Marekani. 
 Mkurugenzi wa wakfu wa Mandela Sello Hatang amesema, “Mambo ambayo rais Trump amefanya bahati mbaya yalikuwa ambayo tusingependa kuona tena katika nchi hiyo kubwa. Kuongezeka kwa chuki lilikuwa linaanza kuwa jambo la kawaida na kuweka mazingira ya kushambulia wenzako kwa maneno hata wapinzani wa kisiasa bila kujali ni akina nani, hakukuwa na uongozi. 
 Watu wengi nchini Afrika kusini wamefurahishwa na ushindi wa Joe Biden. Rais Cyril Ramaphosa, amempongeza Biden na Haris kwa ushindi huo. 
 Hata hivyo chama chenye mrengo wa kushoto cha Economic Freedom Fighters - EFF, kimesema kwamba matokeo ya uchaguzi mkuu Marekani, huenda yasiwe na mabadiliko makubwa kwa wamarekani wenye asili ya Afrika na kwamba wataendelea kubaguliwa. 
 Sarfo Abebrese, mtetezi wa maslahi ya Afrika, ambaye pia ni wakili, raia wa Ghana, anasema kwamba ana furaha ya kutoa orodha ya mambo ambayo utawala mpya wa Marekani unastahili kushughulikia kwa ajili ya Afrika. 
 “Tunatarajia kwamba utawala wa Joe Biden utawasikiliza waafrika. Tunataka demokrasia katika nchi nyingi za Afrika. Tuna viongozi wengi wa Afrika wanavunja sheria na kujichukulia madraka, waking’ang’ania madarakani kwa miaka 10,20,30. Tunataka mfumo wa kidemokrasia kama wa Marekani kujengwa Afrika. Unaanzia juu.” Amesema Sarfo Abebrese 
 Bara la Afrika halikutajwa sana wakati wa Kampeni za Marekani. Biden ana wanawake wawili katika ngazi ya juu ya uongozi wake kama washauri wake. 
 Hatang anasema hii ni ishara njema. 
 “Tuna matarajio kwamba hali hii inaweka mwelekeo kwa Afrika kusini kwamba hatutakuwa na aibu kumteua rais mwanamke. Tukiwa na uongozi kama huu, tutapata fursa ya jambo hilo kutokea hapa Afrika kusini.” 
 Professor Ina Gouws wa chuo kikuu cha Free State, Afrika kusini amefurahishwa na ushindi wa kihistoria wa Harris na kusema kwamba Marekani inaonekana inataka kuzingatia sana bara la Afrika na wanastahili kuonyesha kwamba wanajali kwa kuleta maendeleo kupitia uwekezaji. 
 Imetayarishwa na Kennes Bwire, VOA, Washington DC
Kampuni ya Marekani ya Google, imeiambia serikali ya Uganda kuwasilisha kesi mahakamani kuhusiana na ombi lake la kutaka kufunga stesheni kadhaa za televisheni zinazopeperusha matangazo yake kupitia You tube. 
 Serikali ya Uganda kupitia mamlaka ya mawasiliano nchini humo UCC, iliandikia Google ikitaka kampuni hiyo kufunga stesheni ya Ghetto TV na nyingine 13 kwa madai kwamba zimekiuka maadili na kuvunja sheria za upeperushaji habari nchini humo. 
 Ghetto TV na stesheni nyingine kadhaa, zina uhusiano na chama cha National Unity Platform, chake mgombea wa urais Robert Kyagulanyi maarufu Bobi Wine. 
 Kulingana na vyombo vya habari nchini Uganda, kiongozi wa mawasiliano wa kampuni ya Google barani Afrika Dorothy Ooko, amesema kwamba kampuni hiyo haiwezi kufunga stesheni hizo kwa sababu tu kwamba serikali imetaka ifanyike hivyo. 
 “Ni vigumu sana kuondoa tu stesheni kwa sababu serikali nataka stesheni hiyo iondolewe kwenye You tube. Tunafuata sheria kila mara, lakini ni lazima iwe amri kutoka mahakamani. Barua zinaonyesha tu yake UCC imewasilisha kwa ubalozi. Sio amri ya mahakama,” amesema Oooko. 
 Ombi la serikali linajiri wakati kampeni kuelekea uchaguzi mkuu wa Januari 14 zinaendelea. Mgombea wa urais Robert Kyagulanyi amepata wafuasi wengi sana kupitia mitandao ya kijamii kama Facebook na You tube. 
 Barua ya UCC kwa Google inasema kwamba “tume ya mawasiliano ya Uganda imepokea malalamiko kadhaa kutoka kwa maafisa wa serikali akiwemo waziri wa mambo ya ndani, mwenyekiti wa usalama wa taifa, polisi na jeshi la nchi hiyo kuhusu habari zinazopeperushwa na vituo hivyo vinavyotumia You tube na kwamba vinapeperusha habari ambazo zinavunja sheria ya mawasiliano ya Uganda, ya mwaka 2013 na sheria inayosimamia habari ya mwaka 2019, ibara ya 8 sehemu ya 2.” 
 Televisheni ambazo zimetajwa kwenye barua ya UCC ni pamoja na TMO Online, Lumbuye Fred, Trending Channel Ug, Uganda Yaffe, Uganda News Updates, Ghetto TV, Busesa Media Updates, Uganda Empya, Map Mediya TV, KK TV, Ekyooto TV, Namungo Media, JB Muwonge na Bobi Wine 2021. 
 Barua hiyo inadai kwamba televisheni hizo kwenye mtandao wa You tube, zilitumika kueneza machafuko ya hivi karibuni nchini Uganda yaliyopelekea vifo vya watu kadhaa na uharibifu wa mali. 
 Imetayarishwa na Kennes Bwire, VOA, Washington DC
Makamu mwenyekiti wa chama cha upinzani cha Chadema nchini Tanzania Tundu Lissu Jumanne alitangaza rasmi kurejea nyumbani Tanzania siku ya Jumatatu Julai 27 mwaka huu ili kushiriki shughuli za kisiasa nchini humo. 

Akizungumza kwa njia ya mtandao wa Zoom, Lissu aliwashukuru Watanzania wanaoendelea kumtakia heri njema. 
 "Nawashukuru ndugu zangu Watanzania kwa kuniombea na kujitolea kuhakikisha ninatibiwa na kupona," alisema mwanasiasa huyo akiwa nchini Ubelgiji. 
 Haya yalijiri katika siku ambayo tume ya uchaguzi ya Tanzania ilitangaza kwamba uchaguzi mkuu utafanyika tarehe 28 mwezi Oktoba mwaka huu. 
 Tayari Lissu ametangaza kwamba atawania nafasi ya urais iwapo chama chake kitaridhia. 
 Kuhusu usalama wake, Lissu alisema wakati wale waliotenda uovu dhidi yake wanaitwa wasiojulikana, anaamini kwamba bado wapo na wana lengo hilo na kuna hatari katika maisha yake, akisisitiza kwamba hatari haijaondoka na kwamba mwenyekiti wa chama chake ameandika barua kuomba ulinzi kutoka katika vyombo vya usalama vya Tanzania lakini hajajibiwa. 
 Alisema hana ulinzi binafsi wa aina yoyote au kutoka nchi yeyote akiongeza kwamba wajibu wa kulindwa kwake ni kwa mujibu wa katiba ya Tanzania, na kwa hivyo ni jukumu la jeshi la Polisi la nchi hiyo. 
 Kuhusu suala la kesi yake iliyoko katika mahakama ya Kisutu jijini Dar es Salaam, alisema ametishiwa sana kwamba akirejea atakamatwa, lakini akaongeza kwamba ana kesi 6 katika Mahakama ya kisutu ambazo zote ni kauli zake za kukosoa au kupinga sera za serikali ya Tanzania. 
 Lisu aklongeza kwa mujibu wa sheria za nchi, kwa ufahamu wake, yote aliyoshitakiwa nayo siyo makosa ya jinai na kwamba mahakama haijawahi kufuta dhamana yake akisema anarudi kama raia huru asiye na kosa lolote la jinai. 
 Aidha Lissu amesema anajua ana damu ya watanzania, wakenya na wabelgiji asiowafahamu baada ya kuwekewa damu katika matibabu yake hospitali za Dodoma, Nairobi na Ubelgiji alikofanyiwa upasuaji mara saba . 
 Pia amemshukuru mwenyekiti wa chama chake Freeman Mbowe na wanachama wa Chadema na vyama vingine nchini humo. 
 Alitoa wito kwa wananchi kujitokeza kwa wingi katika uchaguzi mkuu wa mwaka huu kwa sababu "ni muhimu kuliko wowote nchini humo." 
 Mwanasiasa huyo alipigwa risasi kadhaa mwaka 2017 na amekuwa akipokea matibabu nchini Ubelgiji baada ya kuhamishiwa huko kutoka hospitali moja nchini Kenya. 
 -Imetayarishwa na Sunday Shomari, VOA, Washington DC.
Mkuu wa utawala wa Jeshi la Chad Abakar Abdelkerim Daoud amewaambia waandishi wa habari siku ya Jumapili waasi walioanzisha mashambulio katika jimbo la Kanem Kaskazini nchini Chad wametekwa na jeshi pamoja na silaha na vifaa vyao.  

Daoud anasema hali imerudi kuwa ya kawaida tena “na ninataka kuwahakikishia wananchi kwamba hawana haja ya kuwa na wasiwasi, mambo yamemalizika.” 
 Hii ni mara ya pili kwa jeshi la Chad kutangaza ushindi katika vita hivyo vilivyoanza mapema mwezi Aprili yaliosababisha kifo cha Rais wa muda mrefu Idriss Deby kwenye uwanja wa mapambano mwezi uliyopita na baadae kuanza tena. 
   
 Kundi la waasi la kutaka kuleta mageuzi nchini Chad, FACT, halikujibu ombi la waandishi habari kutoa maoni yao. Hata hivyo mamia ya wapiganaji waliokamatwa na jeshi waliwekwa kwenye uwanja wa kambi kuu ya kijeshi mjini Njamena ili waandishi Habari kushuhudia ushindi wao. 
 Mkuu wa masuala ya kijeshi wa waasi wa kundi la FACT Mahadi Bechir akiwa miongoni mwa waliokamatwa, alitoa wito kwa waasi wenzake ambao hawajakamatwa bado kujisalimisha na kujiunda na mfumo wa kisheria nchini humo ili kwa pamoja waweze kuchangia katika ujenzi wa taifa. 
 Mapigano hayo na hali tete ya kisiasa nchini Chad kufuatia kifo cha rais Deby, inafuatiliwa kwa karibu na jumuia ya kimataifa. 
 Chad ni mshirika mkuu wa muda mrefu wa nchi za magharibi katika vita dhidi ya wanamgambo wa Kiislamu huko Afrika ya kati. Mamia ya watu waliwashangilia wanajeshi katika mji mkuu Jumapili mchana walipokuwa wanarudi kutoka mstari wa mbele wa mapambano. 
 Waziri wa ulinzi Brahinm Daoud Yaya amewaambia waandishi Habari kwamba wanajeshi wanafanya operesheni ya kusafisha jimbo hilo la Kaskazini, na kwamba wafungwa wengi hivi sasa wanashikiliwa na polisi na aliongeza kusema “wanatendewa vyema, wakati adui wanakimbia.”  
 Waasi wa FACT ni mkusanyiko wa wapiganaji wa kundi la kijeshi lenya makazi yake nchini Libya lililoanzisha uwasi April 11 wakati nchi ilikua inajitayarisha kwa uchaguzi wa rais.
Maandamano hayo yamekuwa mtihani mkubwa kwa rais Buhari, ambaye ni afisa wa jeshi mstaafu aliyeingia madarakani kufuatia ushindi wa urais katika uchaguzi mkuu wa mwaka 2015 na ambaye sasa ni Kamanda Mkuu wa jeshi 

Rais wa Nigeria ametoa wito kwa raia wa nchi hiyo kuacha maandamano na kushirikiana na serikali katika kusuluhisha matatizo yanayoikumba nchi hiyo, akisisitiza kwamba serikali imesikia matakwa ya waandamanaji na inayashughulikia. 
 Buhari amehutubia nchi wakati maafisa wa usalama katika mji mkuu wa Lagos wanapata wakati mgumu kutekeleza amri ya watu kusalia nyumbani kwao katika juhudi za kumaliza maandamano ya kupinga polisi kutumia nguvu kuzidi kiasi. 
 Milio ya risasi imesikika katika mtaa wa Ikoyi, mjini Lagos huku waandamanaji wakichoma vitu barabarani. 
 Moto umeripotiwa katika gereza la wilaya huku mojawapo ya maduka makubwa likiteketezwa moto. 
 Machafuko mjini Lagos, ambao ni mji mkubwa zaidi Afrika, yameongezeka tangu jumatano wiki hii. 
 Makundi ya vijana waliojihami kwa marungu yamekabiliana na maafisa wa polisi katika baadhi ya mitaa ya Lagos, polisi wakiripotiwa kupiga risasi na kuuwa waandamanaji Jumanne usiku katika wilaya ya Lekki. 
 Mwito wa Buhari 
 Katika hotuba yake kwa taifa Alhamisi jioni saa za Nigeria, Buhari aliwaomba vijana “kuacha maandamano na kukubali kushirikiana na serikali kutafuta suluhisho.” 
 Buhari ameomba jumuiya ya kimataifa “kujua ukweli kwa ukamilifu kabla ya kukimbilia kufanya maamuzi.” 
 Maandamano ya kupinga polisi kutumia nguvu ambayo yameingia wiki ya pili yalikuwa ya amani hadi pale polisi walipowapiga risasi waandamanaji. 
 Polisi wanasema baadhi ya wahalifu walikuwa wameanza kutumia fursa ya maandamano kufanya uhalifu. 
 Majimbo kadhaa ya kusini mwa Nigeria yameweka amri ya watu kusalia nyumbani kwao baada ya wiki mbili za maandamano kote nchini ambayo yalikuwa yamegeuka na kuwa makabiliano kati ya polisi na waandamanaji. 
 Idadi ya vifo 
 Kundi la kutetea haki za kibinadamu - Amnesty international, limesema kwamba wanajeshi na polisi wameua karibu waandamanaji 12 katika wilaya ya Lekki, wengine mjini Lagos. Jeshi limekanusha kwamba maafisa wake walihusika kisa hicho wakati maafisa walikuwa wanawatawanya watu waliokuwa wamekiuka masharti ya kusalia nyumbani. 
 Maandamano hayo yamekuwa mtihani mkubwa kwa rais Buhari, ambaye ni afisa wa jeshi mstaafu aliyeingia madarakani kufuatia ushindi wa urais katika uchaguzi mkuu wa mwaka 2015 na ambaye sasa ni Kamanda Mkuu wa jeshi. 
 Maandamano hayo ndio makubwa zaidi kuwahi kutokea Nigeria tangu kumalizika kwa utawala wa kijeshi mwaka 1999. 
 Imetayarishwa na Kennes Bwire, VOA, Washington DC
Familia zilizo katika mji wa Kagara kwenye jimbo la Niger katikati ya Nigeria zimekumbwa na majonzi makubwa kutokana na kutekwa nyara watoto wao mapema wiki hii. 

Familia hizo zinaitaka serikali kufanya kila liwezekanalo ili kuwapata watoto wao. 
 Maafisa wa usalama wa Nigeria wanasema wanafuatilia genge lenye silaha linalodhaniwa kuhusika na utekaji nyara, baada ya Rais Muhammadu Buhari kuagiza operesheni ya uokoaji.  
 Maafisa wa usalama wa Nigeria hapo Alhamis walisema walikuwa wakifuatilia genge lenye silaha lililowateka nyara zaidi ya watu 40 kutoka shuleni siku ya Jumatano, huku familia na manusura wakizungumza na vyombo vya habari kueleza jinsi wanafunzi walivyokimbia waliposikia milio ya bunduki wakati wa shambulizi lililofanyika asubuhi.  
 Baba wa mwanafunzi mmoja, Mustapha Dauda anasema hajaweza kulala tangu tukio hilo kutokea.  
 "Siwezi kulala tangu tukio hilo lilipotokea. Serikali tafadhali muokowe kijana wangu. Ataendelea na masomo yake licha ya kitisho dhidi yao, ninaweza kukuhakikishia kwamba atakapo okolewa ataendelea na masomo yake," amesema. 
   
 Utekaji nyara huko Kagara, katikati ya jimbo la Niger utekaji mwingine mkubwa wa hivi karibuni nchini Nigeria, mahala ambapo magenge ya wahalifu yanayo julikana kama majambazi yameongeza mashambulizi dhidi ya vijiji na miji.  
 Kulingana na maafisa wa jimbo la Niger, watu wenye silaha waliovalia sare za jeshi walivamia na kushambulia chuo cha sayansi cha serikali, “Government Science College huko Kagara mapema Jumatano, na kumuuwa mwanafunzi mmoja na kuwatelekeza wengine kwenye msitu ulio karibu.  
 Watekaji nyara waliwachukua watu 42 wakiwemo wanafunzi 27, waalimu watatu na ndugu wengine wa wafanyakazi wa shule.  
 Caleb Samaila mwenye miaka 18, ni mmoja kati ya wanafunzi waliobahatika kukimbia wakati wa shambulizi hilo la asubuhi.  
 Caleb Samaila, mwanafunzi anaeleza : "Siku hiyo nilikua nimelala bwenini, kisha nilisikia watekaji nyara wanakuja kwenye mabweni yetu na walianza kufyatua bunduki. Nilitoka nje na niliwaona kisha nikakimbia na kuruka juu ya senyeng’e. Kulikuwa na wanafunzi wengine pia ambao walikuwa wakikimbia kupitia njia mbali mbali." 
 Haikufahamika mara moja nani alihusika na utekaji huu wa mwisho. Utekaji nyara kwa ajili ya kudai fidia unaofanywa na vikundi vyenye silaha ni jambo la kawaida katika majimbo mengi ya kaskazini mwa Nigeria. 
 Shambulio hilo lilitokea miezi miwili baada ya watu wenye silaha kuvamia shule ya upili katika jimbo la kaskazini magharibi la Katsina na kuwateka nyara wavulana takribani 350 ambao baadae waliokolewa na wanajeshi wa usalama.  
 Kundi la kutetea haki za za binadamu la Amnesty International limesema katika taarifa yake kwamba elimu inashambuliwa kaskazini mwa Nigeria. 
 Mfanyabiashara Ahmed Yakubu anasema hali ni mbaya katika jimbo hilo. 
 Yakubu anasema : "Kwa kweli hali ya usalama ni mbaya sana hata sijui itatokea vipi kwa sababu sioni haja ya watu kuja na pikipiki kwa idadi isiyozidi 23,30 au 50 sio zaidi ya hapo na wataingia kwenye kijiji watafanya operesheni kwa mafanikio, wataondoka bila ya kukabiliwa hata kidogo." 
 Rais Muhammadu Buhari alituma wakuu wa usalama kuratibu shughuli za uokoaji, msemaji wake Garba Shehu alisema katika taarifa.  
 Jeshi la Nigeria lilisema katika taarifa kwamba limekusanya wanajeshi ambao wanawafuata watekaji nyara na mkuu wa polisi wa nchi hiyo alisema maafisa wake wanashirikiana na idara ya usalama ya serikali kuu ili kuimarisha usalama katika jimbo ambalo utekaji nyara ulifanyika.  
 Mashambulizi ya karibuni yameibua wasiwasi juu ya kuongezeka kwa vurugu na magenge yenye silaha na waasi wa kiislam. Na kusababisha Buhari kukosolewa kwa jinsi anavyoshughulikia usalama wa taifa.
Bunge la taifa la Nigeria limeanza mchakato mpya wa kuharamisha malipo ya fidia kwa kundi lolote ambalo linawateka nyara na kutowaachilia mpaka walipwe fidia.  
 Katika mjadala wa mswaada wa kufanya marekebisho ya sheria ya kupinga ugaidi, wabunge na maseneta walisema malipo ya fidia huwapa watekaji nyara nia yakuendelea na udhalimu wao. 
 Wabunge wa Nigeria wameanza hatua za kuharamisha malipo ya fIdia kwa majambazi wanaotenda uhalifu, mswaada mpya ambao umejadiliwa bungeni na kurejeshwa kwenye kamati ya Seneti ya mambo ya sheria kuupitia kabla ya kuidhinishwa na kupitishwa kuwa sharia. 
 Changamoto ya kumaliza tatizo la utekaji nyara nchini humo lilielezewa kuwa ni muhimu sana, Seneta Ezenwan Onyewuchi aliupendekeza mswaada huo kwasababu ya matukio ambayo watekaji nyara hudai malipo ya fidia hali ambayo inaelezea inaendeleza vitendo vya utekaji nyara na kuimarisha majambazi. 
 Seneta Adamu Ailero anasema licha ya malipo ya fidia kuwa kinyume cha sheria, mashirika ya usalama yanapswa kupewa tecknolojia ya kisasa kuwafuatilia na kuwatafuta majambazi iliiwe rahisi kuwakamata. 
 Seneta Bamidele Opeyemi anasema kwamba mbali na kulipa fedha, familia za waathriwa waliotekwa nyara wakati mwingine wana laziimika kutoa vitu vingine kama pikipiki au magari kama fidia kabla jamaa zao kuachiliwa huru. 
 Mwishoni mwa majadiliano ya musada huo, Senata Onyewuchi alipendekeza muda wa kifungo jela uwe miaka 15 kwa mtu yeyote atakae kutwa na hatia ya kulipa fidia kwa majambazi. 
 Katika majadiliano haikuelezewa nini familia ya waliotekwa nyara inapaswa kufanya mbali na maoni kwamba serekali inapaswa kutimiza jukumu lake lakulinda vyema usalama wa watu, maisha na mali kote nchini. 
 Kuna uwezekano kwamba kamati ya senati juu ya masuala ya sharia inaweza kujumuisha hiyo katika uchunguzi na uwasilishaji wa muswada huo kabla haujasahihishwa.
Serikali ya Marekani ina mipango ya kuwadhibiti wanafunzi kutoka nchi za Afrika Mashariki na kwingineko duniani, kwendelea na masomo kwenye vyuo vikuu nchini humo, kwa kuweka masharti mapya ya viza, ambayo yatadhibiti ukazi wao. 

Aidha, iwapo mapendekezo ya hivi karibuni ya wizara ya usalama wa ndani ya Marekani yatatekelezwa, wanafunzi kutoka nchi nyingi za Afrika, zikiwemo Kenya, Tanzania na Uganda, watazuiliwa kupata viza za kukaa nchini kwa Zaidi ya miaka miwili. 
 Hii ina maana kwamba wanafunzi hao wa kigeni ambao watakuwa na nia ya kuhitimu kwa shahada zinazochukua Zaidi ya miaka miwili katika vyuo vikuu vya Marekani, hawataweza kufanya hivyo. 
 Kulingana na utawala wa Rais Donald Trump, mapendekezo hayo yanalenga nchi ambazo zimerekodi Zaidi ya asili mia kumi ya wanafunzi ambao wamezidisha muda wao wa kuwa nchini, kinyume na masharti ya viza zao. 
 Wanafunzi watakaoathiriwa moja kwa moja iwapo hatua hiyo itachukuliwa ni wa kutoka Kenya, Rwanda, Uganda, Tanzania, Burundi, South Sudan, Somalia, and Ethiopia, Benin, Burkina Faso, Burundi, Cameroon, Central African Republic, Chad, DR Congo, Republic of Congo, Côte d'Ivoire, Djibouti, Equatorial Guinea, Eritrea, Gabon, the Gambia, Ghana, Guinea, Guinea-Bissau, Liberia, Libya, Malawi, Mali, Mauritania, Niger, Nigeria, North Korea, Papua New Guinea, Senegal, Sierra Leone, Sudan, Togo na Zambia. 
 Wengine ni kutoka Afghanistan, Bhutan, Guyana, Haiti, Iran, Iraq, Kosovo, Kyrgyzstan, Moldova, Mongolia, Nepal, North Korea, Papua New Guinea, Philippines, Samoa, Syria, Tajikistan, Tonga, Turkmenistan, Tuvalu, Uzbekistan, Vietnam na Yemen. 
 Kenya inaorodheshwa nambari moja kati ya nchi za Afrika Mashariki zilizo na wanafunzi wengi kwenye vyuo vikuu vya Marekani na ni ya tatu kati ya nchi za bara za Afrika zilizo mashariki mwa jangwa la Sahara kwa idadi kubwa ya wanafunzi hao, ikifuatiwa na Ethiopia. 
 Nigeria, ambayo inaongoza kwenye orodha hiyo, ilikuwa imewatuma wanafunzi 13,423 mwaka jana, ambalo ni ongezeko la takriban asili mia sita kutoka kwa kipindi cha kati ya mwaka wa 2017 na 2018. Ya pili kwa wingi wa wanafunzi ni Ghana. 
 Ingawa wizara hiyo inasema kuna uwezekano kwa wanafunzi kuomba waongezewe muda wa viza zao baada ya miaka hiyo miwili, hakuna hakikisho kwamba wataongezewa muda huo. 
 Wakili wa masuala ya uhamiaji Aaaron Reinchlin-Melnick, ambaye pia ni mchambuzi wa sera za uhamiaji katika baraza la Uhamiaji wa Marekani, amenukuliwa na gazeti la The East African akisema kwamba hatua hiyo itawaathiri wanafunzi wengi na kusababisha wasiwasi kuhusu mstakabal wa elimu yao. 
 “Iwapo mapendekezo hayo ya Wizara ya Usalama wa Ndani ya Marekani yatatekelezwa, wanafunzi wa kigeni kutoka nchi kama Kenya, Nigeria, Vietnam na Ufilipino hawataweza kupata shahada zao katika vyuo vinavyotoa mafunzo ya miaka minne,” alisema wakili Reinchhlin-Melnick. 
 Mapendekeo hayo pia yanazitaka viza za ukazi wa wanafunzi kutoka kwa nchi ambazo zimeorodheshwa kama wadhamini wa ugaidi (Sudan, Iran, Syria na Korea Kaskazini), kuwa za miaka miwili pekee. 
 Wachambuzi hata hivyo wanaeleza kwamba iwapo vigezo viunavyotumiwa vianazingatia nchi zilizo na watu wengi waliozidisha muda wao wa ukazi nchini Marekani, basi nchi kama China, India, Brazil na Canada, ndizo zingeongoza kwenye orodha hiyo kwa sababu zina idadi kubwa Zaidi ya raia waliozidisha muda wao wa ukazi. 
 Kwa jumla, idadi ya wanafunzi wa kigeni wanaoingia Marekani imepungua, kwa mujibu wa utafiti uliofanywa na wizara ya mambo ya nje ya Marekani kwa ushirikiano na taasisi ya elimu ya kimataifa mijini New York.  
 Moja ya sababu zilizotolewa, kulingana na utafiti huo, ni kwamba wazazi wanaogopa kuwapeleka watoto wao Marekani hususan kufuatia ongezeko la ghasia na visa vya mashambulizi ya bunduki dhidi ya Wamarekani weusi. 
 Mapema mwaka huu, serikali ya Marekani ilifutilia mbali mipango yake ya kuwarudisha makwao wanafunzi wa kigeni ambao masomo yao yanafanyika tu kupitia mitandao kutokana na mlipuko wa virusi vya corona. 
 Uamuzi huo wa utawala wa Trump ulijiri wiki moja baada ya kutangazwa kwa sera hiyo. Taasisi ya technolojia ya Masachussets (MIT) na chuo kikuu cha Havard viliishtaki serikali kufuatia mpango huo. 
  Jaji wa wilaya Allison Burroughs mjini Masachussets alisema kwamba pande zote mbili zilikuwa zimeafikiana.
Rais wa Marekani Joe Biden ametangaza Alhamisi lengo jipya la kupunguza uchafuzi wa gesi chafu Marekani kwa asilimia 50 hadi 52 ifikapo mwaka 2030. 

Amesema dunia lazima "idhibiti janga linalo hatarisha maisha yetu katika zama zetu," wakati anaongoza mkutano kwa njia ya video juu ya mabadiliko ya hali ya hewa ulimwenguni. 
 Lengo la Marekani linahusu viwango vya 2005, na White House inasema juhudi za kufikia ni pamoja na kuelekea kwenye umeme bila uchafuzi wa kaboni. 
 Pia taifa hili litaboresha ufanisi kwenye mafuta ya magari na malori, kusaidia kukamata kaboni kwenye vituo vya viwandani na kupunguza matumizi ya Methane. 
 Afisa katika utawala wa Biden aliwaambia waandishi wa habari katika mkutano wa Jumatano, kwamba kwa lengo jipya la Marekani na yale yaliyowekwa na Japan, Canada, Uingereza na Jumuiya ya ulaya, kwa jumla uchumi mkubwa unaosimamia zaidi ya nusu ya uchumi wa ulimwengu, sasa utajitolea kasi ya upunguzaji wa hewa chafu iliyohitaji ulimwengu kupunguza joto hadi digree 1.5.
Rais wa Marekani Donald Trump alitoka hospitalini Jumatatu jioni saa za Washington baada ya kuwapo kwa takriban saa 72. 

Trump alitoka kwenye hospitali ya Walter Reed iliyo mjini Bethesda, jimbo la Maryland mwendo wa saa kumi na mbili na dakika thelathini na tisa na kupelekwa kwa gari hadi kwenye helikopta ya kijeshi iliyokuwa imeegeshwa karibu na hospitali hiyo na kuondoka bila kuwahutubia waandishi wa habari. 
 Mapema Jumatatu, daktari wa rais huyo, Sean Conley, alisema kwamba ingawa hakuwa amepona kabisa, vipimo walivyovifanya vilionyesha kwamba ni sawa kwake kurejea kwenye ikulu. 
 "Ndani ya White House kuna wataalam wa afya wanaoweza kumwangalia saa 24 kwa siku," alisema Dkt Conley. 
 Kila siku mgonjwa anapoendelea kukaa kwa hospitali bila haja ya kuwa mle, anahatarisha maisha yake. Kwa sasa hakuna husduma yoyote anayopata hapa hospitalini anmabayo hawezi kupata kwa ikulu," aliongeza. 
 Kwa mujibu wa madaktari, Trump anendelea kutibiwa kwa dawa aina tatu ikiwemo ile ya Remdesivir, ambayo iko kwa awamu ya majaribio. 
 Iliripotiwa Ijumaa wiki iliyopita kwamba Trump na mkewe Melania Trump, walikuwa wameambukizwa virusi vya corona, na baadaye siku hiyo, Rais huyo akapelekwa hospitalini. 
 Tangu wakati huo, maafisa kadhaa waandamizi katika utawala wa Trump pamoja na wanasiasa wameripotiwa kuambukizwa virusi hivyo. Wa hivi karibuni kabisa ni msemaji wa ikulu Kayleigh McEnany, aliyeandika kwenye ukurasa wake Jumatatu asubuhi kwamba ameambukizwa. 
 Trump amekuwa miongoni mwa viongozi wa dunia walioambukizwa ugonjwa huo, akiwemo Waziri Mkuu wa Uingereza Boris Johnson, Rais wa Brazil Jair Bolsonaro, Rais wa Honduras Juan Orlando Hernandez, Rais wa Bolivia Jeanine Anez na kiongozi wa Armenia Nikol Pashinyan.
Malawi imetangaza kufunga mipaka yake kwa siku 14 ili kuzuia mikusanyiko ya watu baada ya kuripotiwa ongezeko jipya la maambukizi ya virusi vya Corona katika nchi hiyo ya kusini mwa Afrika. 
 Baada ya karibu miezi miwili ya kutoripoti kisa chochote cha maambukizi ya virusi vya Corona, Malawi imesema kwamba imerekodi visa 46, na kufikisha idadi ya watu 6,248 ambao wameambukizwa virusi hivyi nchini humo. 
 Kulingana na wizara ya afya ya Malawi, watu 187 wamefariki dunia. 
 Mipaka ya Malawi na viwanja vya ndege vilifunguliwa Oktoba baada ya kiwango cha maambukizi ya virusi vya Corona kupungua, japo baadhi ya wataalam wanasema kwamba huenda idadi kamili ya maambukizi ikawa kubwa sana kwa sababu watu 80,000 pekee ndio wamefanyiwa vipimo. 
 Malawi ina jumla ya watu milioni 19. 
 Kamati maalum iliyoundwa na rais kushughulikiwa maambukizi ya virusi vya corona, imesema mjini Lilongwe kwamba wafanyakazi muhimu pekee na magari ya kubeba bidhaa muhimu kama mafuta na dawa, ndiyo ataruhusiwa kuvuka mpaka. 
 Raia wa Malawi waliofurushwa kutoka nchi nyingine pia wataruhusiwa kuingia nchini humo lakini watalazimika kufanyiwa vipimo vya Corona.
Darzeni ya maafisa wa ngazi ya juu wa Umoja wa Mataifa jana waliomba kusitishwa mara moja kwa mashambulizi holela na kulenga raia katika jimbo la kaskazini mwa Ethiopia la Tigray, wakitaja pia ripoti za ubakaji na vitendo vingine vya kikatili vya manyanyaso ya ngono. 
 Katika taarifa ya pamoja, maafisa hao ambao ni mkuu wa misaada kwenye umoja wa mataifa Mark Lowcock, kiongozi wa baraza la haki za binadamu Michelle Bachelet na mkuu wa shirika la wakimbizi Filippo Grandi, wameziomba pande zinazogombana kulinda raia dhidi ya ukiukwaji wa haki za binadamu, kulaani manyanyaso ya ngono na kuwawajibisha wahusika. 
 “Ni muhimu uchunguzi huru kuhusu manyanyaso ya ngono yanayohusiana na mzozo wa Tigray uanzishwe, na kuishirikisha ofisi ya umoja wa mataifa ya Kamishna mkuu wa haki za binadamu”, taarifa hiyo imesema. 
 Mapigano kati ya wanajeshi wa serekali ya Ethiopia na wapiganaji wa chama tawala cha zamani katika jimbo la Tigray, Tigray people’s Liberation Front (TPLF), yaliuwa ma elfu ya watu na kulazimisha ma elfu ya wengine kukimbia makazi yao katika jimbo hilo la milimani lenye wakazi millioni 5.
Viongozi wa Mamlaka ya Ushirikiano wa Maendeleo ya nchi za Pembe ya Afrika, IGAD, wakutana mjini Djibout hii leo kujadili masuala ya usalama na amani katika kanda yao. 

Mkutano huo wa 38 wa mataifa 7 ya IGAD uliitishwa na Waziri Mkuu wa Sudan Abdallah Hamdok ambaye ni mwnyekiti wa jumuia hiyo kujadili miongoni mwa masuala mengine, ugomvi wa ndani nchini Ethiopia, mapigano ya mpakani kati ya Ethiopia na sudan pamoja na mvutano wa kidiplomasia kati ya Kenya na Somalia. 
 Katika kikao cha ufunguzi mwenyeji wa mkutano Rais Ismail Guelleh alipongeza juhudi zilizopatikana katika kudumisha amani na utulivu katika kanda hiyo licha ya kuwepo kwa janga la Covid-19 na majanga mengine ya mafuriko na uvamizi wa nzige. 
 Mkutano huo unahudhuriwa pia na mwenyekiti wa Kamisheni ya Umoja wa Afrika Moussa Faki Mahamat, aliyesema kwenye kikao hicho cha ufunguzi kwamba mvutano wa kidiplomasia kati ya Kenya na Somalia unazusha wasi wasi kwenye Umoja wa Afrika. 
 Mahamat ametoa wito wa kuwepo na majadiliano kupunguza mvutano uliyopo akisema nchi hizo mbili zina historia ndefu ya ushirikiano mzuri na zinalazimika kutanzua matatizo yao kwa majadiliano. 
 Kuhusiana na Ethiopia mwenyekiti wa Kamisheni ya AU amewahimiza wanachama wa IGAD kuisaidia nchi hiyo kukabiliana na janga la kibinadamu linalotokana na vita katika jimbo la Tigray.  
 Hamdok amesema ameitisha mkutano huo hasa baada ya kuombwa kuwa mpatanishi kwenye ugomvi kati ya Kenya na Somalia, lakini pia ugomvi wa mpakani unaoweza kuzuka kati ya Sudan na Ethiopia, hali huko Sudan Kusini kuna ugomvi kati ya Ethiopia na Somalia. 
 Mkutano huo unaohudhuriwa na Rais Uhuru Kenyatta wa Kenya, Waziri Mkuu wa Ethiopia Abiy Ahmed, Makamu Rais wa Sudan Kusini Rebecca Garang na Uganda ina wakilishwa na balozi wake nchini Djibouti Rebecca Otengo.
Mamlaka ilisema kwamba raia wa kigeni walikuwa miongoni mwa waliokufa, lakini hawajatoa maelezo zaidi. Picha kutoka eneo la tukio zinaonesha gari hilo likiwa limejifunga kwenye mteremko unaoelekea kwenye ziwa 

Watu angalau 14 waliuawa Jumapili huko Italy, wakati gari moja maarufu la kubeba watalii lilipoanguka mita 20 kwenda chini. Miongoni mwa watalii hao alikuwa mtoto ambaye alifariki akiwa hospitali baada ya kupata mara mbili shinikizo la moyo. 
 Mtoto wa pili alijeruhiwa vibaya, lakini alikuwa na fahamu na uwezo wa kuongea, kulingana na taarifa za hospitali. Mamlaka ilisema kwamba raia wa kigeni walikuwa miongoni mwa waliokufa, lakini hawajatoa maelezo zaidi. Gari linalotumia waya la Stresa-Mottarone linasafiri kati ya mji wa Ziwa Maggiore hadi juu ya mlima Mottarone wa mkoa wa Piedmont nchini Italy kwa takribani dakika 20. 
 Picha kutoka eneo la tukio zinaonesha gari hilo likiwa limejifunga kwenye mteremko unaoelekea kwenye ziwa. Meya wa Stresa, Marcella Severino, aliliita eneo hilo ni la kutisha na alisema ajali hiyo inaweza kuwa imesababishwa na waya uliokatika.
Waziri wa mambo ya nje wa Marekani Mike Pompeo, ametaja hatua ya kupatikana makubaliano ya kusitisha vita kati ya pande zinazohasimiana nchini Libya kuwa ya ujasiri na kutaka wapiganaji wote wa nje kuondoka nchini humo katika mda wa siku 90 kulingana na masharti ya mkataba huo. 
 Pompeo, ambaye amewasili New Delhi katika ziara yake ya kwanza ya Asia, amesema kwamba ni muhimu kwa pande zote husika latika mgogoro wa Libya, kuunga mkono mkataba huo wa Geneva, ambao umesimamiwa na umoja wa mataifa. 
 “Tunapongeza uongozi wa pande zote husika katika mgogoro wa Libya kwa kuchukua hatua hii ya ujasiri,” amesema Pompeo katika taarifa kwa waandishi wa habari. 
 Imetayarishwa na Kennes Bwire, VOA, Washington DC
Rais wa Marekani Joe Biden na Makamu Rais Kamala Harris wameweka mkazo mkubwa siku yao ya kwanza kamili ofisini juu ya majibu ya serikali kuu katika kupambana na virusi vya corona. 

Biden alitarajiwa kuzungumza Alhamisi juu ya mipango ya utawala wake na kutia saini maagizo ya kiutendaji na hatua nyingine zinazo husiana na kupambana na COVID-19. 
 Wote Biden na Harris wanatarajia kuarifiwa na timu yao ya kupambana na Corona, ikiwa ni pamoja na kupata habari kuhusu hali ya sasa ya mipango ya chanjo inayo fanyika kote nchini. 
 Biden aliweka lengo la kuongeza chanjo mwanzoni mwa kipindi cha utawala wake ili kutoa chanjo milioni 100 katika siku 100 za kwanza.
Katika ujumbe wa Twitter, wizara ya afya ya Rwanda imesema mpango wa kitaifa wa chanjo umeanza kwa kuchanja makundi ya watu walio katika hatari hususani wafanyakazi wa huduma ya afya 

Rwanda imesema Jumapili imeanza kutoa chanjo ya COVID-19 na chanjo ndogo zilizopatikana kupitia washirika wa kimataifa ambao hawakutajwa na kusema mpango huo umeanza na wafanyakazi wa huduma ya afya walio kwenye mstari wa mbele. 
 Rwanda imekua ikikabiliana na ongezeko la maambukizi ya COVID-19 ambayo yalipelekea serikali kuchukua kwa mara nyingine masharti makali kwa kufunga shughuli zote katika mji mkuu Kigali. 
 Viongozi walipiga marufuku ya kuingia ndani na kutoka nje ya mji wa Kigali isipokuwa huduma muhimu na watalii. 
 Katika ujumbe wa Twitter, wizara ya afya ya Rwanda imesema mpango wa kitaifa wa chanjo umeanza kwa kuchanja makundi ya watu walio katika hatari hususani wafanyakazi wa huduma ya afya, wakipewa chanjo ya COVID-19 iliyoidhinishwa na WHO na kupatikana kupitia ushirikiano wa kimataifa kwa viwango vidogo.
Chama cha Mostaqbal Watn, kinaongoza katika matokeo ya awali ya duru ya pili ya uchaguzi wa bunge nchini Misri. 
 Chama cha Mostaqbal Want, maana yake hali ya baadaye ya taifa, kinamuunga mkono rais Abdel Fattah al-Sisi, kimepata viti 284 katika bunge lenye viti 596 katika mfumo wa utawala ambapo mshindi anapata madaraka yote. 
 Viti vilivyosalia vitaamuliwa katika duru nyingine ya uchaguzi utakaondaliwa baadaye mwezi hu una mapema mwezi Desemba. 
 Rais Sisi ana mamlaka ya kuteua wabunge 28 moja kwa moja. 
 Wagombea kadhaa na vyama vya kisiasa, wamewasilisha malalamiko kwa tume ya uchaguzi, wakidai kuwepo wizi wa kura katika uchaguzi huo lakini madai yao yametupiliwa mbali. 
 Baadhi ya malalamiko yamewasilishwa mahakamani.
Vyombo vya habari vya kibinafsi nchini Uganda, vimekataa kupeperusha hotuba ya rais Yoweri Museveni ambayo alikuwa amepanga kufanya kila Jumapili, kuanzia saa moja kamili jioni hadi saa tatu usiku saa za Kampala. 
 Museveni alikuwa ameagiza vyombo vyote vya habari nchini Uganda kupeperusha hotuba yake ya kila wiki, lakini muungano wa wamiliki wa vyombo hivyo umekataa agizo hilo wakisema huu ni msimu wa kampeni na kwamba hawawezi kutoa fursa kwa mgombea mmoja pekee bila kuzingatia wagombea wengine kwa sababu inavunja kanuni za uandishi wa habari. 
 Taarifa ya muungano wa wamiliki wa vyombi vya habari Uganda umeandikia tume ya mawasiliano Uganda – UCC, ukisema kwamba “Museveni ni mgombea wa urais katika uchaguzi mkuu mwa mwaka 2021 na kwa hivyo tukipeperusha hotuba yake, wasikilizaji na watazamaji watachukulia ujumbe wake kama kampeni.” Ameandika katibu wa muungano huo Joseph Beyanga. 
 Kulingana na sheria ya utangazaji nchini Uganda ya mwaka 2013, kila mgombea katika uchaguzi anastahili kupewa nafasi sawa katika vipindi na habari zinazochapishwa au kupeperushwa na vyombo vyote vya habari nchini humo. 
 Kulingana na msemaji wa Museveni, Don Wanyama, hotuba ya Museveni ya jumapili ilikuwa imepangiwa kuangazia usalama na ukuaji wa uchumi. 
 Baada ya muungano wa vyombo vya habari kukataa kupeperusha hotuba hiyo, Wanyama aliandika ujumbe wa twitter kwamba “hotuba ya rais imeahirishwa hadi siku ambayo tutawaarifu. Tunasikitika kwa usmbufu wowote ambao umejitokeza.” 
 “Tungependa kujua aina ya hotuba atakayotoa rais Museveni kabla ya kupanga namna ya kuipeperusha. Iwapo hotuba hiyo ni kampeni, basi vyombo vya habari vinavyotaka kuipeperushwa vinastahili kulipwa kwanza.” Imesema barua ya muungano wa wamiliki wa vyombo vya habari kwa mamalaka ya mawasiliano UCC. 
 Maafisa wa UCC hawajajibu barua hiyo. 
 Museveni mwenye umri wa miaka 76, anagombea mhula wa sita madarakani kupitia chama cha National resistance movement NRM. 
 Machafuko yalitokea Uganda wiki iliyopita baada ya polisi kukamata mgombea wa urais wa chama cha National unity platform – NUP, Robert Kyagulanyi, maarufu Bobi Wine, kukamatwa na maafisa wa polisi. 
 Alifikishwa mahakamani na kufunguliwa mashtaka ya kufanya kampeni katika njia inayoweza kusambaza virusi vya Corona. Aliachiliwa kwa dhamana na anaendelea na kampeni yake. 
 Imetayarishwa na Kennes Bwire, VOA, Washington DC
Rais wa Tanzania, Samia Suluhu Hassan, anatarajiwa kufanya ziara ya kikazi nchini Kenya siku ya Jumanne. 

Kwa mujibu wa msemaji wa Ikulu ya Nairobi, Kenya, Kanze Mararo Rais wa Tanzania Samia Suluhu Hassan atakuwa katika ziara nchini humo kwa siku mbili ambapo atapokelewa na mwenyeji wake Rais wa Kenya Uhuru Kenyatta. 
 Ziara ya Rais Samia itakuwa ya pili nje ya nchi tangu kuchukua madaraka baada ya kifo cha hayati John Pombe Magufuli. Kwanza alienda Uganda kushuhudia utiaji saini mkataba wa ujenzi wa bomba la mafuta kutoka Hoima mpaka Tanga. 
 “Rais Uhuru Kenyatta atampokea Rais Samia Hassan Suluhu, ikulu siku hiyo hiyo, Mei 4. Taarifa nyingine kuhusu ziara ya Rais Samia Hassan Suluhu zitaendelea kutolea,” amesema Mararo kwenye taarifa yake. 
 Alipotafutwa msemaji mkuu wa Serikali na mkurugenzi wa mawasiliano Ikulu, Gerson Msigwa kuzungumzia kuhusu ziara hiyo alisema “Wizara ya Mambo ya Nje na Ushirikiano wa Kimataifa watalielezea hilo,” vimeeleza vyanzo vya habari Tanzania 
 Na alipotafutwa mkurugenzi wa habari wa Wizara ya Mambo ya Nje, Emmanuel Buhohela amesema “Waziri atalizungumzia hilo, nadhani kesho. Naomba usubiri kupata taarifa za kina kutoka kwake.” 
 Alipokuwa akitoa salamu za rambirambi kwa niaba ya Taifa lake, jijini Dodoma wakati wa maombolezo ya Rais Magufuli, Rais Kenyatta alimkaribisha Rais Samia nchini Kenya. 
 Kama hiyo haitoshi, Aprili 10, Kenyatta alituma ujumbe maalumu nchini ulioongozwa na Waziri wa Michezo, Utamaduni na Urithi wa nchi hiyo, Balozi Amina Mohamed. 
 Taarifa iliyotolewa na kurugenzi ya mawasiliano ya Rais Ikulu ilisema Rais Samia alizungumza na Balozi Amina wa Kenya alipozuru Tanzania mapema mwezi huu kuhusu dhamira ya Kenya kuendeleza na kukuza uhusiano na ushirikiano katika nyanja tofauti hususan kiuchumi na kijamii. 
 Katika mazungumzo hayo, Rais Samia alimhakikishia Kenyatta kwamba Serikali ipo tayari kuendeleza mazuri yaliyoasisiwa na watangulizi wake na kutatua changamoto zilizopo kati ya mataifa haya mawili, wanachama wa Jumuiya ya Afrika Mashariki. 
 Kupitia ujumbe huo pia, Kenyatta alimwalika Samia kufanya ziara nchini Kenya ili kukuza zaidi uhusiano na ushirikiano huku akiahidi kwamba Kenya ipo tayari kukuza zaidi ushirikiano wake na Tanzania.
Waziri mkuu wa Israel Benjamin Netanyahu amelaani ghasia zilizotokea jana wakati wa mapambano kati ya waandamanaji wanaomtaka ajiuzulu na polisi akilaumu vyombo vya habari kwa upendeleo na kuchochea maandamano hayo kufanyika.  

Akizungumza wakati wa mkutano wa baraza lake la mawaziri hii leo Netanyahu amesema vyombo vya Habari vinaripoti maandamano hayo muda mwingi Zaidi na kupotosha Habari za ghasia. 
 Waziri mkuu huyo amezungumza baada ya maadamano makubwa ambayo hayajawahi kutokea dhidi yake tangu 2011 kutokana na tuhuma za ulaji rushwa. 
 Wakati huohuo polisi mjini Jerusalem wamewakamata watu 12 na kuwaondoa kwa nguvu idadi kubwa ya watu wengine waliokuwa wameweka kambi katika njia karibu na makazi ya waziri mkuu baada ya maandamano ya usiku kumtaka kongozi huyo ajiuzulu. 
 Maelfu ya Waisraeli waliandamana Jumamosi usiku kumtaka Netanyahu kujiuzulu kutokana na tuhuma za ulaji rushwa na jinsi serikali yake inavyokabiliana na janga la corona. 
 Vyombo vya Habari vinakadiria kulikuwepo na karibu watu elfu 15 waliowasili hadi makazi ya waziri mkuu wakibeba mabango yanayomtaja kama “waziri mhalifu.” 
 Maandamano ya Jumamosi yanripoiwa kuwa makubwa zaidi kati ya maandamano yanayofanyika kila wiki nje ya makazi ya Netanahu. 
 Maandamano dhidi ya waziri mkuu huyo wa muda mrefu yanafanyika kote nchini kutokana na hali mbaya ya uchumi ilioathiriwa na janga la corona.
Uingereza imesisitiza kwamba umoja wa ulaya unastahili kubadilisha msimamo wake na kuruhusu kufanyika makubaliano ya kibiashara baada ya Uingereza kujiondoa umoja huo. 
 Lakini hatua hiyo imekosolewa na mkuu wa mazungumzo hayo, aliyetetea msimamo wa umoja huo akisema kwamba unastahili kulinda maslahi yake. 
 Mazungumzo yanatarajiwa kuendelea hii leo licha ya siku ya mwisho iliyowekwa na bunge la umoja wa ulaya kuwa jana jumapili. 
 Afisa wa ngazi ya juu katika serikali ya Uingereza ametaja mazungumzo hayo kuwa magumu kwa sababu ya tofauti kubwa zilizopo katika msimamo wa wahusika. 
 Zikiwa zimesalia wiki mbili kabla ya Uingereza kuondoka rasmi kutoka umoja wa ulaya, pande zote zinataka kila mmoja kuchukua hatua na kuhakikisha kwamba mkataba unapatikana na kulinda biashara. 
 Kufikia sasa, hakuna hatua muhimu zimepigwa kufikia makubaliano yanayotafutwa. 
 Maswala yenye utata katika mazungumzo hayo ni kuhusiana na haki ya kuvua samaki katika maji ya Uingereza na kuweka viwango sawa vya shughuli za kibiashara kwa pande zote. 
 Uingereza ilijiondoa umoja wa ulaya Januari 31 na imekuwa katika mchakato wa kujiondoa kabisa tangu wakati huo. Inahitajika iwe imejiondoa kabisa kutoka soko la Pamoja na umoja wa forodha ifikapo mwishoni mwa mwaka.
Afrika Kusini imesitisha kwa muda kampeni yake ya chanjo dhidi ya COVID-19 Jumapili baada ya utafiti mpya kubaini kuwa chanjo ya AstraZeneca haifanyi kazi vizuri dhidi ya aina mpya ya virusi vinavyopatikana nchini humo. 

Shirika la Afya Duniani - WHO linafanya mkutano Jumatatu kuhusu maendeleo ya hivi karibuni nchini Afrika Kusini. 
 Utafiti huo, uliofanywa na Chuo Kikuu cha Witwatersrand huko Johannesburg na bado haujafanyiwa tathmini ulihitimisha kuwa chanjo ya Uingereza ilitoa tu kinga ndogo dhidi ya aina za wastani za ugonjwa unaosababishwa na aina tofauti ya virusi huko Afrika Kusini, kwa vijana. 
 Habari hiyo ilikuwa pigo kwa Afrika Kusini, ambayo imeshuhudia zaidi ya watu 46,000 wakifariki kutokana na virusi. Ilikuwa imepanga kuanza kuchanja watu wake na dozi milioni moja za chanjo ya AstraZeneca katika siku zijazo. Lakini utafiti uligundua kuwa chanjo hiyo ilikuwa na ufanisi wa asilimia 22 tu katika visa vya wastani vya aina ya ugonjwa huo wa Afrika Kusini. 
 Utafiti huo haukukagua athari ya chanjo dhidi ya visa vyenye athari kubwa vya ugonjwa huo. Aoina hii ya ugonjwa imepatikana katika nchi nyingine 32 ikiwa ni pamoja na hapa Marekani.
Aliyekuwa rais wa Burundi Pierre Buyoya amezikwa hii leo katika mji mkuu wa Bamako nchini Mali. 
 Buyoya ambaye alikuwa mwakilishi maalum wa umoja wa Afrika nchini Mali na katika kanda ya Sahel, alifariki dunia Desemba 18, alipokuwa anapata matibabu nchini Ufaransa. Alikuwa na umri wa miaka 71. 
 Familia yake ilisema kwamba Buyoya alifariki kutokana na maambukizi yta virusi vya Corona. 
 Viongozi wa Burundi hawakuhudhuria mazishi ya Buyoya katika makaburi ya kanisa katoliki mjini Bamako. 
 Baadhi ya viongozi wa zamani nchini Burundi wakati wa utawala wa Buyoya wamekosoa hatua ya serikali ya Burundi kutomuandalia mazishi ya heshima rais huyo wa zamani na badala yake kuzikwa nchini Mali. 
 Serikali ya Burundi ilimhukumu maisha jela Pierre Buyoya bila ya kuwepo mahakamani. Alishutumiwa kwa mauaji ya aliyekuwa rais Melchoir Ndadaye, shutuma ambazo alikanusha. 
 Buyoya aliongoza Burundi kati ya mwaka 1987 na1993, alipokabidhi madaraka kwa rais wa kwanza kutoka Kabila la Wahutu Melchior Ndadaye. 
 Ndadaye aliuawa katika mapinduzi ya kijeshi baada ya kuongoza kwa miezi mitatu. 
 Buyoya alirudi tena madarakani mwaka 1996 kupitia mapinduzi ya kijeshi dhidi ya Rais Sylvestre Ntibantunganya, na kuongoza hadi mwaka wa 2003. 
 Alikuwa kiongozi wa mpito wa serikali ya muungano wa kitaifa, baada ya makubaliano ya amani yaliyosainiwa mjini Arusha, Tanzania mwaka wa 2000 yaliyomaliza vita vya wenyewe kwa wenyewe vya muongo mmoja vilivyosababisha vifo vya takriban watu 300,000. 
 Imetayarishwa na Kennes Bwire, VOA, Washington DC
Waangalizi wa uchaguzi kutoka umoja wa Afrika, jumuiya ya uchumi wa mataifa ya Afrika ya kati, na wa kutoka ukanda wa Sahel, wamesema uchaguzi mkuu wa Jamhuri ya Afrika ya kati uliofanyika jumapili iliyopita, kuwa hatua muhimu sana iliyoimarisha demokrasia ya nchi hiyo. 
 Waangalizi hao walifuatilia uchaguzi huo katika miji miwili pekee kutokana na wasiwasi wa ukosefu wa usalama kutokana na tisho la makundi ya waasi kufanya mashambulizi. 
 Uchaguzi huo wa Jumapili ni hatua muhimu sana kwa nchi hiyo yenye misukosuko mikubwa ya usalama, kiwango kikubwa cha umaskini na mashambulizi ya kila mara kutoka kwa makundi ya waasi. 
 Jamhuri ya Afrika ya kati imekumbwa na vita vya kila mara tangu kutokea mapigano ya wenyewe kwa wenyewe mwaka 2013. 
 Makundi ya waasi yanashikilia theluthi tatu ya nchi hiyo na kura zimesafirishwa hadi mjini Bangii ili kuhesabiwa. 
 Matokeo ya awali ya uchaguzi huo yatatolewa Januari 18. 
 Duru ya pili ya uchaguzi itafanyika Februari 14 iwapo mshindi hatakuwa amepatikana katika duru ya kwanza. 
 Kamati ya serikali kuhakilisha kwamba uchaguzi huo unakuwa huru na haki, imesema kwamba uchaguzi haukufanyika katika wilaya 12.
Minneapolis imewafukuza kazi maafisa wa polisi wanne waliohusika kumweka chini ya ulinzi Jumatatu Mmarekani mweusi aliyefariki baada ya ofisa mmoja kati yao kumkandamiza shingo yake kwa goti. 

Mtu aliyekuwa pembeni alichukuwa picha ya video, na kuiweka katika mitandao ya kijamii na kwa haraka iliweza kuonekana nchini kote Marekani. 
 Meya wa Minneapolis Jacob Frey alituma ujumbe wa tweet akisema kuachishwa kazi kwa maafisa hao wanne ni “uamuzi sahihi.” 
 “Hakustahili kufa. Tulichokiona ni kitu kiovu. Kiukamilifu na wazi kimevuruga mambo. Maisha ya mtu huyu yanathamani,” meya alisema. “Ninaamini kile nilichokiona na kile nilichokiona kwa kiwango chochote kile ni kitendo cha makosa. Kuwa mtu mweusi Marekani isiwe ni hukumu ya kifo.” 
 Muathirika huyo ni George Floyd. Polisi wa Minneapolis wanasema anashabihiana na mshukiwa wa kesi ya kughushi na wanasema maafisa walichukuwa hatua hiyo baada ya Floyd kukataa kuwekwa chini ya ulinzi. 
 Video hiyo inaonyesha afisa mzungu akikandamiza shingo ya Floyd kwa goti lake ambaye tayari alikuwa amefungwa pingu.  
 “Tafadhali, tafadhali, tafadhali, siwezi kupumua, Tafadhali,” anasikika akisema hayo wakati watu walioko pembeni wakipiga makelele kumtaka polisi aache kuikandamiza shigo yake. 
 Afisa aliyekuwa anakandamiza shingo ya Floyd akimtaka “atulie,” lakini anaendelea kuweka goti lake juu ya shingo ya Floyd kwa dakika kadhaa baada ya muathirika huyo kuacha kufurukuta. Mmoja wa walioshuhudia tukio hilo amesema alimsikia Floyd akimwita mama yake kabla ya kukata roho. 
 Polisi wa Minneapolis wanaahidi uchunguzi kamili wakati FBI itaangalia iwapo haki za kiraia za Floyd zilikiukwa. 
 Mamia ya watu walikusanyika Jumanne jioni eneo ambalo Floyd alikufa kupinga maafa hayo. 
 Waliandamana kilomita chache hadi eneo la polisi, ambapo walipambana na polisi waliokuwa wamevalia vifaa vya kupambana na fujo. 
 Waandamanaji waliharibu gari moja la polisi, walivunja madirisha ya jengo lilioko karibu na kuchafua jengo kwa kulipakaza rangi. Polisi walikabiliana na waandamanaji hao kwa kutumia mabomu ya kutoa machozi na aina nyingine ya vizuizi dhidi ya waandamanaji.
Prince Philip wa Uingereza mume wa Malkia Elizabeth II amefariki Ijumaa akiwa na umri wa miaka 99. 

Prince Philip ambaye pia ni Duke wa Edinburgh ni mwanafamilia aliyehudumu kwa muda mrefu katika historia ya Uingereza na mwanafamilia ya kifalme ambaye ni mtu mzima zaidi.  
 Habari za kifo chake zimekuja takriban miezi miwili baada ya Prince Philip kulazwa katika hospitali ya King Edward VII mjini London hapo Februari 16. 
 Wakati huo ilielezewa kuwa Philip alikuwa hajisikii vizuri. Alikaa hospitali kwa siku chache kufanyiwa uchunguzi na kupumzika na baadaye alirejea nyumbani huko Windsor Castle mwezi March. 
 Prince Philip alizaliwa June 21, mwaka 1921. Alimuoa Malkia Elizabeth zaidi ya miaka 73 iliyopita hapo November 20 mwaka 1947.
Mahakama ya juu ya Marekani Jumatatu imekataa kuruhusu wahamiaji 400,000 kutoka nchi12  kuishi  Marekani kwa sababu za kibinadamu kwamba hawastahili kupewa ukazi wa kudumu.  

Kwa mijibu wa shirika la habari la Reuters, uamuzi huo ni kutokana na rufaa iliyowasilishwa na mke na mme kutoka El Salvador, ambao walipewa hifadi ya muda lakini wakanyimwa vibali vya kuishi marekani kutokana na kuwa waliingia kwa njia isiyo halali mwanzoni. 
 Uamuzi huo huenda ukaathiri wahamiaji wengi walioishi Marekani kwa muda mrefu wakati wakitumia vibali vya muda. Licha ya rais mpya wa Marekani Joe Biden kubatilisha misimamo kadhaa ya mtangulizi wake Donald Trump kuhusiana na sera za uhamiaji, anaonekana kukubaliana na mahakama huhusiana na uamuzi wa jana. 
 Suala ambalo huenda likazua malalamishi kutoka kwa wanaharakati wa uhamiaji baadhi wakiwa ni kutoka chama chake cha Demokatik.  
 Mtayarishaji - Harrison Kamau
Rasimu hiyo inapendekeza kubuniwa nafasi ya rais, makam wa rais, waziri mkuu na manaibu wake wawili watakaoteuliwa na rais, Pamoja na kiongozi wa upinzani. 

Rais wa Kenya Uhuru Kenyatta na kiongozi wa upinzani Raila Odinga, wamezindua rasimu ya mapendekezo ya kufanyia marekebisho katibu ya nchi hiyo kwa lengo la kusitisha ghasia baada y auchaguzi na masuala mengine ya kisiasa. 
 Wakati wa sherehe hafla hiyo, naibu wa rais William Ruto ametaka mjadala mpana utakaowashirikisha raia wote wa Kenya kuhusu rasimu hiyo kabla ya kupitishwa. 
 Rasimu hiyo inapendekeza kubuniwa nafasi ya rais, makam wa rais, waziri mkuu na manaibu wake wawili watakaoteuliwa na rais, Pamoja na kiongozi wa upinzani. 
 Rais atakuwa na mamlaka ya kumfuta kazi waziri mkuu na manaibu wake. 
 Mabadiliko hayo yanaunda nafasi ya kiongozi wa upinzani, ambaye atakuwa amemaliza katika nafasi ya pili katika kinyang’anyiro cha urais. 
 Viongozi walihuduria hafla ya uzinduzi wa rasimu hiyo katika ukumbi wa Bomas jijini Nairobi walikuwa na mawazo tofauti kuhusu yaliyomo kwenye rasimu hiyo ya jopo la maridhiano. 
 Naibu wa rais William Ruto, ambaye hotuba yake ilitatizwa mara kwa mara na baadhi ya wanasiasa waliokuwa katika hafla hiyo, ameonyesha wasiwasi wake kuhusu mapendekezo ya kuundwa kwa baraza la polisi litakaloongozwa na waziri wa usalama, akisema kwamba hatua hiyo itakuwa ya kuingilia uhuru wa polisi. 
 Ruto vile vile amesema kwamba ripoti hiyo haijajumulisha kila raia wa Kenya serikalini iwapo wote watakaochaguliwa na rais katika serikali wanaweza kutoka chama kilicho madarakani na iwapo kina idadi kubwa ya wabunge. 
 Ruto vile vile amesema kwamba hatua ya kubadilisha tume ya uchaguzi haifai kwa sasa akisema kwamba vyama vichache vya kisiasa haviwezi kuchagua makamishina wa tume hiyo na waandae uchaguzi huru na haki. 
 “Ukiniambia ni sawa kwa wengine, na sio timu zote zinazoshiriki, kuteua mwamuzi, nina mashaka yangu kama hiyo ni haki.”Amesema naibu wa rais William Ruto. 
 Rais Uhuru Kenyatta anaendelea kusisitiza kwamba ripoti hiyo maarufu BBI, itasuluhisha matatizo yanayoikumba Kenya na kwamba ni vizuri kwa raia kuipitisha kupitia kura ya maamuzi. 
 Kiongozi wa upinzani Raila Odinga, amesema kwamba hatua ya kuifanyia marekebisho katiba ya Kenya ni muhimu katika kukomesha ukabila uliokita mizizi nchini Kenya. 
 Imetayarishwa na Kennedy Wandera, VOA, Nairobi, Kenya.
Ujerumani na Umoja wa Mataifa wanatafuta kuimarisha juhudi za hapo awali za kusitisha mapigano nchini Libya 

Waziri wa Mambo ya Nje wa Marekani Antony Blinken yuko Berlin kwa mazungumzo Jumatano na viongozi wa Ujerumani na kushiriki katika mkutano kuhusu mustakabali wa kisiasa wa Libya. 
 Tuna nafasi ambayo hatukuwa nayo katika miaka ya hivi karibuni kusaidia Libya kwa hali ya juu ili kusonga mbele kama nchi salama na huru " Blinken alisema baada ya mkutano wa asubuhi na Waziri wa Mambo ya nje wa Ujerumani Heiko Maas. 
 Ujerumani na Umoja wa Mataifa wanaandaa mkutano wa Berlin, wakitafuta kuimarisha juhudi za hapo awali za kusitisha mapigano nchini Libya na kuunga mkono serikali thabiti. 
 Akizungumza na waandishi wa habari akiwa pamoja na Maas, Blinken alisema kulikuwa na makubaliano juu ya hatua gani bora za kuchukua kuisaidia Libya, haswa kuhakikisha utekelezaji wa kusitisha mapigano na kuondoka kwa vikosi vya kigeni kutoka nchi hiyo. 
 Mjumbe Maalum wa Marekani kwa Libya Richard Norland aliwaambia waandishi wa habari Jumatatu kwamba mkutano huo utatoa kasi kwa hatua ambazo zinahitaji kuchukuliwa mapema kwa ajili ya uchaguzi utakaofanyika Desemba, ikiwa ni pamoja na kuanzisha msingi wa kikatiba na kisheria wa kupiga kura.
Kampeni zilizomalizika mwishoni mwa wiki ziligubikwa na ghasia kati ya wafuasi wa vyama vikuu viwili chama tawala cha CNDD FDD na kile kikuu cha upinzani cha CNL, na kuzusha hofu ikiwa uchaguzi utafanyika kwa amani na haki. 

No media source currently available 
 Mgombea kiti cha rais wa chama kikuu cha upinzani cha CNL, Agathon Rwasa ameiambia Sauti ya Amerika kwamba, anashiriki kwenye uchaguzi licha ya kasoro zizliopo ili kuweza kuleta mabadiliko, lakini hofu yake kubwa ni ukosefu wa wakilishi wao kwenye vituo vya kupiga kura kuweza kujua ikiwa ni utaratibu wa haki na vipi kuhakikisha. 
 "Uchaguzi unaweza kua wa huru na haki" 
 Katika uchaguzi wa rais kuna wagombea 7 wanaotaka kuchukua nafasi ya Pierre Nkuruziza ambae anatajwa sasa kama kiongozi mkuu wa taifa. 
 Hali hiyo inasababisha wachambuzi kuuliza ikiwa kweli aatapenda kuona chama tawala cha CNDD-FDD kinaondoka madarakani. 
 Makamu rais Gaston Sindimwo ambae ni moja wapo ya wagombea kiti cha rais kwa niaba ya chama cha UPRONA ana hofu ikiwa uchaguzi utakua wa huru ukichukulia jinsi kampeni zilivyogubikwa na ghasia. 
 Licha ya kuwepo na wagombea hao 7 wagombea wawili ndio wanaotajwa zaidi nao ni mgombea wa chama tawala cha CNDD FDD Evariste Ndayshimiye mgombea mkuu wa upinzani na Agathon Rwasana wa chama cha CNL. 
 Kila maja anadai atapata ushindi na hapo kuzusha hoja ikiwa mmoja akishinda mwengine atakubali matokeo au kunaweza kutokea vurugu tena. Rwasa anasema ikifika hali kwamba wanashindwa atafuata mkondo wa sharia. 
 Mgombea kiti wa chama tawala aliyeteuliwa na Nkuruziza, Jenerali aliyestahafu Evariste Ndayshimiye, ambae hakujibu ombi letu la khojiana nae, akifunga mkutano wake wa kampeni jumamosi amewashukuru wafuasi wake na wagombea wenzake kwa kuendesha kampeni iliyokua na ushindani mkubwa. 
 “Nawashukuru wote walioniamini, wale ambao wako katika vyama na wasiokua ndani ya vyama. Nawashukuru pia washindani wangu ambao walijitahidi kuvumiliana, na kuvumilia wengine, Wenye hisia tofauti na zao. Tunawaomba waendelee na uvumilivu, wawashauri wafwasi wao." 
 Akiwa anataka kuchukua nafasi ya aliyemtanguliwa Ndaysimiye anakabiliwa na changamoto kubwa ya kufuta tuhuma za ukiukaji wa haki za binadam na mateso yaliyotendwa chini ya utawala wa Nkurnziza. 
 Tuhuma ambazo zimetolewa mara kwa mara na Umoja wa Mataifa na mashirika ya kutetea haki za binadam na hata serikali kuwafukuza wajumbe wa tume ya haki za binadam ya umoja wa mataifa.  
 Mgombea wa CNDD FDD anasema atafanya mageuzi katika mfumo wa sharia ili kuhakikisha haki inatendeka. 
 Licha ya ahadi hiyo, suala linabaki juu ya ikiwa kweli uchaguzi utafanyika kwa njia ya huru na haki hasa kwa vile uchaguzi huu utafanika bila ya kuwepo wafuatiliaji wa kimataifa. 
 Serikali ya Bujumbura imekata kuwaruhusu wafuatiliaji kutoka Umoja wa Afrika AU, na Umoja wa Mataifa ikidai AU inaunga mkono upinzani. Na Jumuia ya Afrika ya Mashariki haikuweza kupeleka maafisa wao kwani Bujumbura iliwataka wabaki karantin kwa siku 14, hivyo hawataweza kufanya kazi zao kwa muda unaostahiki.  
 Emery Pacifique Igiraneza, kiongozi wa shirika linalojumuisha raia wa Burundi waishio ugenini linalotetea uongozi bora( MAP Burundi). Anasema hamaini kwamba uchaguzi utakua huru na wa haki. 
 Hakuna takwimu za uchunguzi wa maoni kuweza kufahamu nani kwa hakika nani anaongoza miongoni mwa wapiga kura, lakini wachambuzi wanasema ukiangalia idadi ya wafuasi walohudhuria mikutano ya kampeni unaona kwamba ushindani uko kati ya mgombea kiti wa chama tawala Ndaiyshimiye na Yule wa upinzani Rwasa.  
 Ni matumaini ya kila mtu uchaguzi ufanyika kwa amani na salama.
Makamu wa Rais wa zamani wa Marekani Walter F. Mondale, Mliberali ambaye alishindwa uchaguzi wa urais uliopuuzwa baada ya kuwaambia wazi wapiga kura kwamba watarajie ongezeko la alifariki dunia siku ya Jumatatu. Alikuwa na miaka 93. 
 Mondale alihudumu katika jimbo la Minnesota kama mwanasheria mkuu, seneta . Alifuata nyayo za mwalimu wake wa kisiasa Hubert H. Humphrey kwenye umakamu rais akiwa chini ya Jimmy Carter kuanzia mwaka 1977 mpaka 1981. 
 Jaribio la Mondale kwenda Ikulu, lilikuwa mnamo 1984, lilikuja kwenye kilele cha umaarufu wa Ronald Reagan. Katika siku ya uchaguzi, alishinda kwenye jimbo lake la nyumbani tu na District of Columbia. 
 Mondale aliweka historia tofauti mwaka huo kwa kumchagua mgombea mwenza wa kwanza mwanamke katika chama kikubwa cha siasa Geraldine Ferraro.
Katibu Mkuu wa Umoja wa Mataifa Antonio Guterres asikitishwa na ukosefu wa ushirikiano wa kimataifa katika kukabiliana na changamoto zinazoikabili dunia hi leo, alipokuwa anafungua mkutano wa viongozi kuadhimisha miaka 75 tangu kuundwa kwa umoja huo. 

Akizungumza kutokea ukumbi mkuu wa umoja huo mjini New York Jumatatu kabla ya viongozi wa duania kuanza kutoa hotuba zao za kila mwaka kupitia mtandaoni, Guterres amesema "hakuna anayetaka serikali moja ya dunia nzima lakini, ni lazima kufanyakazi kwa pamoja ili kuimarisha utawala bora." 
 Umoja wa Mataifa unaadhimisha miaka 75 tangu kuanzishwa kwake bila ya shamra shamra, mikutano na matukio mbalimbali kama ilivyokuwa kawaida kutokana na janga na virusi via corona. 
 Kila nchi itawakilishwa na mwanadiplomasia mmoja kutoka kwenye ubalozi wao mjini New York kwenye mkutano huo utakaofanyika kupitia mtandaoni.  
 Sherehe hizo zilizotarajiwa kuanzisha mkutano huo, ambao kwa kawaida huwaleta pamoja viongozi kutoka karibu mataifa 200 ya dunia pamoja na mawaziri mabalozi, waandishi wa habari na wanaharakati wa masuala mbalimbali.  
 Mkutano wa viongozi mwaka 2020 unafanyika katikati ya janga na Covid-19 na kuzusha hoja mpya juu ya ushirikianio wa kiamtaifa. Karibu viongozi 180 wamealikwa kutoa hotuba ya dakika tatu tu kupitia video, pale mkutano wa Baraza Kuu utakapoanza Jumanne.  
 Rais Trump ataufungua rasmi mkutano huo mkuu Jumanne, wakati utawala wake ukitangaza vikwazo vipya dhidi ya Iran, ukieleza kwamba vimekubaliwa na Umoja wa Mataifa lakini takriban mataifa yote ya dunia yanapinga jambo hilo. 
 Katibu Mkuu Guterres amesema, "nina sikitishwa kwamba tunapoteza nafasi nyeti kwa viongozi kukutana kwani ili diplomasia kufanikiwa kunahitaji watu kukutana pamoja." 
 Wachambuzi wanasema nchi nyingi zimelazimika kuchukua hatua za kibinafsi kutokana na janga la Covid-19, baada ya mipaka kufungwa na ushirikiano kupungua. 
 Mbali na hotuba kwenye mkutano mkuu kutakuwepo na mikutano mengine juu ya masuala muhimu ya dunia, kama vile mabadiliko ya hali ya hewa, migogoro ya dunia ikiwa ni Libya na Lebanon, hali ya uchumi na ukosefu wa ajira.
Wananchi visiwani Zanzibar wamekuwa na maoni tofauti baada ya ripoti ya Mdhibiti na Mkaguzi Mkuu wa Hesabu za Serikali iliyotolewa Jumapili kuonyesha kasoro katika matumizi na ubadhirifu wa fedha za umma. 

Ripoti inaonyesha mapungufu hayo katika sekta mbalimbali za serikali, baadhi wakieleza kuwa ripoti hiyo ni kipimo kwa Rais Hussein Mwinyi katika usimamizi wa fedha za umma na nidhamu ya matumizi serikalini. 
 Tangu kutoka kwa ripoti ya CAG huko Zanzibar na kubainisha upotevu wa zaidi ya shilingi bilioni 5 fedha za Tanzania ambazo hazijulikani zilipo mijadala mingi imeibuka hasa juu ya usimamizi wa fedha za umma. 
 Baadhi ya taasisi na wizara ikiwemo ya Kilimo pamoja na Jeshi la Magereza ni miongoni mwa maeneo yaliyonyooshewa kidole katika ripoti hiyo huku tabia za baadhi ya taasisi kutotoa ushirikiano kwa ofisi ya CAG ikionekana kuendelea kuota mizizi. 
 Katika mitaa ya Unguja visiwani Zanzibar ripoti hii imeibua maoni tofauti, kuna baadhi wakiamini hii itakua kipimo kwa Rais Mwinyi katika usimamizi wa fedha za umma na nidhamu katika matumizi ya Serikali 
 Lakini wengine wanataka serikali iwe na mkono mrefu kuwafikia wanaofuja fedha za umma kwani ubadhirifu unaofanywa unakwamisha pakubwa utolewaji wa huduma muhimu kwa jamii 
 Hata hivyo Rais Hussein Mwinyi ameeleza kuwa atachukua hatua kwa yote yaliyoibuliwa katika ripoti hii na kusisitiza kuwa ili kuyafikia malengo katika kujenga uchumi wa bluu uwajibikaji na usimamizi madhubuti wa fedha za umma ndio msingi utakofanikisha hilo 
 Aidha Rais Mwinyi ameagiza mashirika na taasisi zote ambazo hazikukaguliwa na CAG kwa kushindwa kutoa ushirikiano, CAG aende kuzikagua mapema iwezekanavyo na kuwasilisha ripoti zao.
Iran inailaumu Israel kwa kukatika umeme katika kituo chake cha nyuklia cha Natanz. 

Msemaji wa Wizara ya Mambo ya Nje ya Iran, Saeed Khatibzadeh, alisema machine za usindikaji wa Uranium ziliharibiwa, na kwamba Iran italipiza kisasi kisichojulikana dhidi ya Israel. 
 Mkuu wa nyuklia wa Iran, Ali Akbar Salehe, aliliita tukio la Jumapili, kitendo cha ugaidi wa nyuklia. 
 Idara ya kimataifa wa nishati ya Atomic, ya Umoja wa Mataifa ambayo inafuatilia program ya atomic ya Iran, ilisema Jumapili kwamba ilikuwa inafahamu hali hiyo na inafuatilia maendeleo yake. 
 Hata hivyo haikufafanua kwa kina juu ya suala hilo. Ikiwanukuu maafisa wawili wa ujasusi ambao walisema walikuwa wamejulishwa juu ya uharibifu. 
 Wakati huo huo gazeti la New York Times, liliripoti kuwa tukio hilo lilikuwa pigo kubwa kwa Iran kuweza kusindika Uranium, na inaweza kuchukua hadi miezi tisa kurejesha tena kiwanda cha Natanz.
Rais Donald Trump wa Marekani amepata ushindi wa muda leo katika Mahakama Kuu ya nchi baada ya mahakama hiyo kuzuia bunge la Marekani na waendesha mashitaka wa jimbo la New York kupata rekodi za ulipaji kodi za rais Trump kwa sasa.  

Badala yake mahakama kuu imerudisha shauri hilo kwa mahakama ya chini kusikilizwa zaidi. 
 Lakini uamuzi huo wa mahakama kuu pia umekuwa pigo kwa upande mwingine kwa kuonyesha kwamba rais hana kinga ya moja kwa moja inayomwezesha kukataa kutoa rekodi zake za fedha. 
 Baraza la Wawakilishi la Bunge la Marekani na Waendesha mashitaka wa jimbo la New York ambako rais Trump amekuwa akiishi na kuendesha biashara zake kwa miaka mingi waliwasilisha madai ya kumlazimisha Trump atoe rekodi zake za ulipaji kodi kwa Bunge na mahakama ya New York. 
 Uamuzi wa mahakama kuu leo ina maana waendesha mashitaka wa New York hawajafanikiwa kupata rekodi hizo kwa sasa lakini wana nafasi nyingine ya kuwasilishamadai yao katika mahakama ya chini. 
 Waendesha mashtaka wa New York wanataka pia kupata rekodi za fedha za rais Trump ambazo zinashikiliwa na kampuni yake ya uhasibu na benki.
Maafisa wa uchaguzi nchini Algeria wanaendelea na mchakato wa kuhesabu kura katika kura ya maoni kufanyia mabadiliko katiba ya nchi hiyo. 
 Maafisa wanaripoti idadi ndogo sana ya wapiga kura waliojitokeza kwa uchaguzi huo ambao lengo lake ni kuleta mabadiliko nchini humo kufuatia maandamano ya kisiasa mwaka uliopita. 
 Rais Abdelmadjid Tebboune na utawala wa kijeshi, wanataka katiba ya nchi hiyo kufanyiwa marekebisho huku viongozi wa maandamano makubwa ya mwaka uliopita wakiwa wamepinga kura hiyo wakiitaja kuwa ulaghai. 
 Maafisa wamesema kwamba asilimia 20 pekee ya wapiga kura wameshiriki zoezi hilo. 
 Asilimia 40 ya wapiga kura walijitokeza katika uchaguzi mkuu wa urais mwezi Desemba mwaka uliopita. 
 Tebboune, amelazwa hospitalini nchini Ujerumani tangu wiki iliyopita baada ya kusema kwamba baadhi ya maafisa walio karibu naye wameambukizwa virusi vya Corona. 
 Amekuwa akiwahimiza raia wa Algeria kujitokeza kwa wingi kupitisha mabadiliko ya katiba ya nchi hiyo ili kumaliza maandamano. 
 Vituo vya kupiga kura vimeshuhudia idadi ndogo sana ya wapiga kura katika maeneo mengi ya nchi. 
 Maandamano yametokea eneo la Kabyelie, waandamanaji wakifunga vituo vya kupigia kura. 
 “Hakuna haja ya kupiga kura. Katiba haitabadilisha kitu chochote.” Amesema Hassan Rabia, ambaye ni dereva katikati mwa Algiers. 
 Rais Tebboune ametaka wapiga kura nchini humo kubadilisha katiba akisema italeta mabadiliko makubwa ya uongozi na ukuaji wa uchumi nchini humo baada ya maandamano ya mwaka uliopota yaliyofikisha mwisho wa utawala wa miaka 20 wa Abdelaziz Bouteflika. 
 Waandamanaji wanataka jeshi kuachana kabisa na siasa, Pamoja na kutaka serikali kumaliza ufisadi, matakwa ambayo hayajatimizwa kabisa. 
 Katiba mpya inapendekeza kuwepo kikomo kwa mihula ya utawala wa rais, bunge na mahakama kupewa mamlaka zaidi. 
 Hata hivyo, jeshi linasalia kuwa na mamlaka makubwa sana katika siasa za nchi hiyo, japo halijakuwa na mchango mkubwa sana katika uongozi wa nchi hiyo tangu Tebboune alipoingia madarakani. 
 Katiba mpya inatoa mamlaka kwa jeshi kuingilia maswala ya usalama wa nchi zingine, huku magenerali wake wakiwa wanaelezea wasiwasi kuhusu hali ya usalama nchini Libya na Mali. 
 Imetayarishwa na Kennes Bwire, VOA, Washington DC
Katibu Mkuu wa Umoja wa Mataifa, UN, Antonio Gutteres anatukumbusha mwaka huu 2021 kwa pamoja pekee yake tutaweza kutokomeza janga la COVID-19 na kufufua tena maisha na uchumi wetu.  

Kwa hivyo anasema tukishirikiana pamoja licha ya changamoto zilizopo tutaweza kuwasaidia wakimbizi na waliokoseshwa makazi kuchagia katika dunia iliyo salama, yenye nguvu na inayostawi zaidi.  
 Guterres alisema hayo katika kuadhimisha siku ya wakimbizi duniani tarehe 20 Juni.  
 Kutokana na hayo kauli mbiu ya mwaka huu ni kuwashirikisha na kuwapokea wakimbizi katika nyanja zote ikiwa ni mfumo wa elimu, afya, shule na michezo.  
 Na Shirika la Umoja wa Mataifa linalowashughulikia wakimbizi, UNHCR, linasema kwa pamoja tutapata afweni, tutajifunza na kunawiri.  
 Kamishna mkuu wa UNHCR Filippo Grandi akishiriki kwenye mkutano wa UN kuzindua wiki ya wikimbizi kupitia mtandao tarehe 16 Juni 2021, amesema haitoshi tu kuwahusisha wakikmbizi kwenye mifumo ya elimu na afya lakini kuna mambo mengi nyeti yanayo hitajika 
 “Kuwapatia hifadhi ni utaratibu wa kisheria katika nchi, ni kupewa hati za kuishi, kuweza kuwa na akaunti ya benki na nina dhani ilitajwa hapa, kuweza kupata mawasiliano ya mtandao. Mambo haya huenda yasiwe muhimu na kwa hakika ni mambo tunayaofanya kwa kawaida kila siku bila ya kutilia maanani lakini, ikiwa huna mambo hayo yote ambayo ni ngumu kwa wakimbizi kupata basi hakuna matumaini ya kuhusishwa kikamilifu katika jamii. Huna vifaa vinavyohitajika kwa maisha ya kawaida,” Amesema Guterres. 
 Hali hiyo ndiyo inawakabilia karibu watu milioni 82.3 kote dunaini waliokoseshwa makazi wakiwemo wakimbizi milioni 26.4, miongoni mwao wapalestina milioni 5.7 kulingana na takwimu zilizotolewa na ripoti mpya ya UNHCR siku ya Ijumaa June 18, 2021.  
 Ripoti inaeleza kwamba kwa siku watu elfu 42 500 wanakimbia kutoka makazi yao wakitafuta hifadhi na mwaka jana pekee ni watu milioni 13.9 waliokoseshwa makazi duniani.  
 Ripoti inasisitiza kwamba cha hatari ni kuwa asilimia 42 ya watu waliokoseshwa makazi ni wasichana na wavulana chini ya miaka 18. Na hadi hii leo Wasyria milioni 11 hawana makazi wakiwa ndio idadi kubwa ya wakimbizi kutoka nchi moja.  
 Kinachoshangaza watayarishaji wa ripoti wanasema ni kwamba idadi ya waliokoseshwa makazi na kubaki ndani ya nchi zao imefikia milioni 48 mwaka 2020, kutokea milioni 2 miaka 10 iliyopita. 
 Takwimu hizo zilitajwa pia kwenye mkutano huo wa UN wiki hii uliyohudhuriwa pia na balozi wa marekani kwenye UN Linda Thomas Greenfield. Alitoa wito kwa dunia kuwakumbuka hasa wakimbizi wa Syria akitaja kuwa ni mzozo mbaya kabisa wa kibinadamu hii leo duniani.  
 “Tunaposherekea nguvu za kumhusisha kila mmoja na kutoa heshima kwa wakimbizi Juni 20 hebu tuwakumbuke mamilioni ya Wasyria kote duniani wanaohitaji sana tena sana msaada wetu. Wao na mamilioni ya wengine kote duniani wanaotutegemea. Wanatutegemea kuwasaidia kuokoa maisha yao. Wanategemea hisani na ubinadamu kuwanyooshea mkono wakati huu wakiwa katika maisha ya hatari wakihitaji msaada,” amesema Thomas-Greenfield. 
 Thomas-Greenfield anasema anaona fahari kusema kwamba Rais Joe Biden tangu siku ya kwanza kuchukua madaraka amehakikisha kwamba Marekani inabaki kuwa nchi yenye dhamira ya kuwapatia msaada na usalama wale waliyo hatarini.  
 Mkuu wa UNHCR anasema cha ajabu na kusikitisha ni kwamba wakati wa janga la Covid 19 kila kitu kilisita kuanzia uchumi biashara na kazi zote kufungwa lakini, mapigano ghasia na mauaji yameendelea.  
 “Na bila shaka Ethiopia ambako mzozo wa Tigray umezusha hali mpya na hata sasa hatuna hakika idadi yao huenda ikafikia milioni moja zaidi ya watu waliolazimika kukimbia makazi yao na karibu elfu 50 hadi elfu 60 wamevuka mpaka na kuingia Sudan,” Ameesema Grandi.  
 Kwa mwaka uliyopita mizozo mikubwa iliyoongeza wakimbizi kulingana na ripoti hiyo mpya zaidi ilikuwa Yemen, Ethiopia katika jimbo la Tgray, Msumbiji, Venezuela na Myanmar. 
 Grandi anasema muelekeo wa watu wanaokoseshwa makazi mwaka 2021 sio nzuri hata kidogo. Mnamo miezi sita ya kwanza ya mwaka huu anasema ni wakimbizi wachache waliorudi nyumbani na mzozo wa kutanzua hali ya wakimbizi umekwama.
Masoko ya fedha ya Ulaya yanafanya biashara kwa thamani ya juu Jumatatu.Markets in Paris and Frankfurt Trading Higher with London Closed 

Kipimo cha hisa cha Paris CAC-40 kiko juu kwa asilimia 1, wakati DAX huko Frankfurt kikiwa kimeongezeka kwa asilimia 1.5. Kipimo cha hisa cha Uingereza FTSE kimefungwa kwa sababu ya sikukuu hii leo. 
 Kipimo cha hisa cha Tokyo Nikkei kilifunga biashara kikiwa asilimia 1.7 juu baada ya taarifa kwamba serikali ilikuwa tayari kuondoa hali ya dharura mjini Tokyo. 
 Wakati huohuo kipimo cha hisa cha Hong Kong, Hang Seng kilimaliza biashara yake kikiwa asilimia 0.1 juu zaidi baada ya msukosuko wa siku nzima wakati maandamano mapya yalipoanza katika mtaa wa biashara na fedha. 
 Maandamano hayo yanatokana na kupendekezwa kwa sheria mpya ya usalama wa taifa inayoshawishiwa na China ambapo wanaoikosoa wanasema italeta ukomo kwa hali ya uhuru wa kujitawala ya mji huo. 
 Kipimo cha hisa cha Shanghai kilimaliza biashara kikiwa juu kwa asilimia 0.15, wakati kipimo cha hisa cha Sydney S&P /ASX kilifunga biashara kikiwa juu kwa asilimia 2.1. Kipimo cha Seoul KOSPI kiko juu kwa asilimia 1.2, wakati kile Taiwan TSEC kilifunga biashara siku hii kikiwa chini kwa asilimia 0.5%. 
 Katika soko la biashara ya mafuta ghafi, mafuta ya Marekani yanauzwa kwa dola 33.49 kwa pipa, hivyo ikiwa imepanda kwa karibu asilimia 0.7, wakati soko la kimataifa la mafuta ghafi ya Brent, limebakia katika bei ya dola 35.11 kwa pipa. 
 Miamala yote ya masoko yote matatu ya fedha ya Marekani imefungwa kwa sababu ya kuadhimisha sikukuu ya kumbukumbu ya mashujaa Marekani.
Mkuu wa masuala ya kibinadamu, wa Umoja wa Mataifa, UN, ameonya hali ya njaa sawa na ile ya mwaka 1984, iliyosababisha vifo vya zaidi ya Waethiopia milioni 1, inaweza kutokea tena. 

Ameonya kutokea janga hili ikiwa fursa za kufikisha msaada katika eneo hilo la kaskazini mwa nchi la Tigray, hazitaboreshwa kwa haraka, na misaada pamoja na ufadhili kuongezeka ipasavyo. 
 Mark Lowcock, ameuambia mkutano wa faragha, usio rasmi, wa Baraza la Usalama la Umoja wa Mataifa, UN, kwamba utawala wa Tigray umeripoti vifo vingi, kutokana na njaa, na kuongeza kuwa hali itazidi kuwa mbaya katika miezi ijayo, sio tu huko Tigray, lakini pia katika majimbo ya Afar na Amhara. 
 Idara ya uainishaji wa awamu Jumuishi ya Usalama wa Chakula, au IPC, iliripoti kuwa zaidi ya watu milioni 5.5 kwa jumla walikuwa katika viwango vya mzozo wa ukosefu wa chakula katika jimbo la Tigray, na maeneo jirani ya Amhara na Afar. 
 Shirika la kuwahudumia watoto la Umoja wa Mataifa, UNICEF, pia limetahadharisha kuwa watoto 33,000 wenye utapiamlo wa kiwango cha juu katika maeneo yasiyofikika ya Tigray wako katika hatari kubwa ya kufariki.
Maelezo ya Jumamosi yanajumuisha waraka wa biashara wenye kurasa 1,246 ikiwemo makubaliano juu ya nishati ya nyuklia, kubadilishana habari za siri na mifululizo ya maazimio ya pamoja 

Uingereza imechapisha maelezo ya makubaliano yake finyu ya biashara na Umoja wa ulaya, siku tano tu kabla ya kutoka katika moja ya umoja mkubwa zaidi wa kibiashara Duniani, katika mabadiliko yake makubwa ulimwenguni, tangu kupotea kwa himaya. 
 Maelezo hayo ya Jumamosi yanajumuisha waraka wa biashara wenye kurasa 1,246 pamoja na makubaliano juu ya nishati ya nyuklia, kubadilishana Habari za siri na mifululizo ya maazimio ya pamoja. 
 Rasimu ya mkataba wa biashara na ushirikiano wa EU na Uingereza inamaanisha kuwa kuanzia saa tano usiku kwa saa za huko ifikapo Disemba 31, wakati Uingereza hatimaye inaondoka katika soko moja na umoja wa forodha la Umoja wa ulaya, hakutakuwa na ushuru au mgao juu ya usafirishaji wa bidhaa zinazotoka sehemu yeyote kati ya Uingereza na EU. 
 Waziri Mkuu wa Uingereza, Boris Johnson aliutaja mpango huo kama utekelezaji wa mwisho wa matakwa ya watu wa Uingereza ambao walipiga kura asilimia 52 dhidi ya 48 kwa Brexit katika kura ya maoni mwaka 2016 wakati viongozi wa ulaya walisema ni wakati wa kuiacha nyuma Brexit.
Saudi Arabia imetangaza Jumamosi kuwa Ibada ya Hijja mwaka 2021 imewekewa idadi isiyozidi watu elfu 60 wote hao wako ndani ya ufalme huo. 

Uamuzi huu unatokana na kuendelea kwa janga la virusi vya corona. 
 Tangazo lilitolewa na ufalme huo linakuja baada ya hatua kama hiyo kuchukuliwa mwaka 2020 kuhusu Ibada ya Hijja kutokana na virusi, lakini bado iliruhusu idadi ndogo ya waumini kushiriki katika ibada hiyo. 
 Taarifa iliyotangazwa na shirika la habari la Saudi Arabia imekariri Wizara ya Hajj na Umrah kutoa tangazo hilo. 
 Kwa mujibu wa shirika la habari la Reuters taarifa imesema Ibada ya Hijja mwaka huu itaanza katikati ya mwezi Julai na itakuwa kwa watu wenye umri wa miaka 18 mpaka 65. Wale watakaoshiriki ibadah hii lazima wapatiwe chanjo, wizara imesema. 
   
 Chanzo cha Habari : Reuters
Wanajeshi waliomuondoa madarakani rais wa Mali, na serikali yake katika mapinduzi ya kijeshi ambayo yamelaaniwa nje ya nchi Jumatano wameahidi kurejesha utulivu, na kusimamia kipindi cha mpito mpaka uchaguzi utakapofanyika. 

Kwa mujibu wa shirika la habari la Reuters wanajeshi hao wamesisitiza kuwa uchaguzi huo utafanyika katika wakati muwafaka.  
 Wakati huohuo Rais Ibrahim Boubacar Keita alijiuzulu, na kuvunja bunge Jumanne jioni saa kadhaa baada ya kuwekwa kizuizini na jeshi. 
 Taifa la Mali linakabiliwa na wanamgambo wenye msimamo mkali, na maandamano makubwa yaliozua mzozo wa nchini humo. 
 Hata hivyo haikuweza kufahamika mpaka sasa juu ya ni nani kwa sasa anatawala katika nchi hiyo. 
 Lakini msemaji wa wanajeshi waliotekeleza mapinduzi hayo, wanaojiita kamati ya kitaifa ya uokozi wa wananchi, amesema walifanya hivyo kuiokoa Mali isiingie katika mzozo mkubwa zaidi. 
 Mapinduzi hayo yalikosolewa muda mfupi tu baada ya kufanyika hapo jana na washirika wa kikanda na kimataifa, ambao wanaona kuanguka kwa utawala wa Keita kutazorotesha amani katika nchi hiyo iliyokuwa koloni la Ufaransa, na eneo zima la Afrika Magharibi la Sahel.
Rais wa Marekani anachosema ni “makosa ya wazi” kuhusu dosari za uchaguzi huko Georgia, afisa wa juu wa uchaguzi  wa jimbo hilo amesema Jumatatu baada ya kukataa maombi ya Trump wikiendi kumtafutia kura zaidi kujazia kura alizokosa katika uchaguzi katika jimbo hilo ambazo zilipigiwa kumchagua Rais Mteule Joe Biden. 

Waziri wa Mambo ya Nje wa jimbo hilo Brad Raffensperger, ambaye ni afisa wa uchaguzi wa jimbo hilo la kusini amekiambia kituo cha televisheni cha ABC kuwa wakati wa mazungumzo ya simu yaliodumu kwa saa moja na Trump, ilikuwa dhahiri kwamba rais anaendelea na nadharia yake isiyokuwa na msingi kuhusu wizi wa kura, alidai kwamba kura za wajumbe 16 za jimbo alimpa kimakosa Biden. 
   
 “Yeye ndiye alikuwa anaongea zaidi. Sisi tulikuwa tunamsikiliza,” alisema Raffensperger. “Takwimu alizokuwa nazo si sahihi… ana takwimu mbaya.” 
 “Kwa miezi miwili iliyopita, tumekuwa tukipambana na uvumi huu,” Raffensperger amesema. “Na ilikuwa wazi mapema kabisa tulikuwa tumejibu kila nadharia iliyotolewa. Lakini Rais Trump anaendelea kuziamini… Sisi tunaamini ukweli ndio muhimu.” 
   
 Trump ambaye amekataa kukubali kushindwa na Biden, ameendelea mashambulizi Jumatatu juu ya matokeo ya uchaguzi kwa njia ya Twitter, akisema jioni, atatoa “takwimu sahihi,” atakapo kwenda Georgia kufanya kampeni kwa ajili ya wagombea wa wawili Warepublikan kwa viti vya seneti wanaokabiliana katika kinyang’anyiro hicho na wagombea wa chama cha Demokratik Jumanne. 
 “Vipi utathibitisha uchaguzi wakati nambari zinazo thibitishwa zilihakikiwa kimakosa,”Trump alisema hayo katika maoni yake ya Twitter ambayo yamewekewa alama “yanapingwa.” 
 "Hivyo kile ninachotaka ni hiki, kupata kura 11,780, ikiwa ni moja zaidi kuliko tulichopata" Trump alimwambia afisa wa uchaguzi wa ngazi ya juu, Waziri wa Mambo ya Nje wa jimbo hilo Brad Raffensperger katika mazungumzo yaliyo rikodiwa na kuchapishwa na gazeti la Washington Post Jumapili mchana. 
 Katika mazungumzo ya saa moja, Trump alikuwa kati ya kumkosoa Raffensperger na kumpaka mafuta na Mwanasheria Mkuu wa ofisi yake Ryan Germany. Rais alipinga usahihi wa hesabu tatu tofauti za kura huko Georgia zilizokuwa zinaonyesha Biden ni Mdemokratik wa kwanza mgombea urais kulichukua jimbo hilo tangu 1992.  
 Siku ya Jumapili, Trump alisema kupitia akaunti yake ya Twitter, “Niliongea na Waziri wa Mambo ya Nje Brad Raffensperger Jumapili kuhusu Kaunti ya Fulton na udanganyifu wa kura Georgia. Lakini hakuwa tayari au hakuweza kujibu maswali kama vile “kura zilizo fichwa chini ya meza,” wizi, uharibifu wa kura, wapiga kura kutoka majimbo mengine, wapiga kura marehemu, na mengineyo. Hana taarifa yoyote!” 
 Raffensperger alijibu saa chache baadae, “Kwa heshima, Rais Trump : KIle unachosema siyo kweli. Ukweli utajitokeza.”  
 Marekani inayotumia mfumo wa demokrasia sio ya moja kwa moja, Biden, kwa kushinda kura za wananchi, alishinda kura zote 16 za kura za wajumbe kufikia kura 306 alizomshinda Trump ambaye alipata kura 232 katika Electoral College. 
 Siku ya Jumatano, mkutano wa pamoja wa mabaraza mawili ya bunge ambapo Makamu wa Rais Mike Pence ataongoza. Angalau dazeni ya Maseneta wa Republikan wamesema wataungana na idadi isiyojulikana ya Wawakilishi kupinga kuthibitisha kura za Wajumbe zilizopigwa kumchagua Biden.
Rais wa Kenya Uhuru Kenyatta anatarajiwa wiki hii kuunda jopo la uteuzi la makamishna wanne wa Tume ya Uchaguzi, IEBC, kujaza nafasi za makamishna wanne waliojiuzulu baada ya uchaguzi mkuu wa 2017. 

Tume ya uchaguzi (IEBC) hivi sasa ina makamishna watatu pekee. Ripoti ya BBI inapendekeza haja ya kuwa na makamishna wapya kwa tume hiyo kabla ya uchaguzi mkuu wa 2022. 
 Makamishna waliojizulu katika tume hiyo ni Dkt Roselyn Akombe, Connie Nkatha Maina ambaye alikuwa Naibu Mwenyekiti, Dkt Paul Kibiwott Kurgat na Margaret Mwachanya kwa kile walichokidai kuwa ni kuingiliwa kwa tume hiyo na watu kutoka nje kwa kuishinikizia maamuzi. Hii ni kufuatia uchaguzi mkuu wa 2017 ambao ulibatilishwa na mahakama ya juu Kenya. 
 Tangu wakati huo tume ya IEBC imekuwa ikiendesha shughuli zake bila kuwapo kwa idadi inayohitajika kufanya maamuzi muhimu kwani ni makamishna watatu pekee waliopo; Wafula Chebukati, ambaye ni Mwenyekiti wa tume hiyo, Boya Molu na Profesa Abdi Yakub Guliye, wakati sheria inahitaji kuwepo makamishna saba. 
   
 Tangazo la Rais Kenyatta kupitia gazeti la serikali, wiki jana la kutangaza wazi nafasi nne za makamishna hao, linatoa nafasi kwake kubuni jopo la kujaza nafasi hizo katika kipindi cha wiki mbili.  
 Hadi Ifikapo Jumatano, Kenyatta, anatarajiwa kupokea majina saba yaliowasilishwa kwake na Spika wa Bunge la Taifa Justin Muturi ili kuanzisha mchakato wa kujaza nafasi hizo, takriban miezi 15 kabla ya uchaguzi mkuu wa 2022. 
 Hata hivyo, haifahamiki, ni kwa nini Kenyatta ametangaza uwazi wa nafasi hizo hivi sasa takriban miaka minne baada ya wanne hao kujiuzulu wakati sheria inamtaka kuzitangaza katika muda wa siku saba baada ya kupokea barua za kujiuzulu.  
 Lakini mchambuzi wa siasa za Kenya, Michael Agwanda, anaeleza kuwa huenda kuna ugumu wa kutekeleza majukumu yao katika kipindi kilichobakia kabla ya uchaguzi mkuu. 
 “Pamekuwa na shinikizo la kuondoa makamishna watatu waliopo na kuwa na tume mpya—ikiwa ni sehemu ya ripoti ya mapendekezo ya mabadiliko ya katiba ya Kenya, kupitia mchakato wa BBI, inayopendekeza kuteuliwa kwa makamishna wapya. Lakini Bw Agwanda anaeleza kuwa hili huenda likaleta utata. 
 Kwa upande wake Kevin Osido, mtaalam katika masuala ya uongozi nchini Kenya anaeleza kuwa mchakato mzima huenda ukawa na nia ya kufanya mabadiliko makubwa katika tume hiyo yanayojumuisha kuondolewa mwenyekiti wake Wafula Chebukati. 
 “Makamishna hawa wamekuwa wakilaumiwa kwa kuvuruga uchaguzi wa rais 2017 na utendaji kazi pamoja na mwenyekiti wake umetiliwa shaka, madai ambayo IEBC imeyakana. Lakini Osido anaeleza kuwa huenda serikali inahitaji maafisa watakaounga mkono juhudi zake za mabadiliko ya katiba,” ameongeza Chebukati. 
 Wakati huohuo Rais Kenyatta amemteua Consolata Nkatha Maina kuwa naibu balozi wa Kenya katika mjini Rome nchini Italia, Paul Kurgat Kibiwott ameteuliwa kusimamia ubalozi wa Kenya katika mjini Moscow, nchini Russia naye Margaret Mwachanya ameteuliwa kuiwakilisha Kenya nchini Pakistan kuwa naibu balozi wa Kenya. 
   
 Ripoti imetayarishwa na Kennedy Wandera.
Marekani imeambia mkutano wa shirika la kimataifa la biashara(WTO) kwamba haimuungi mkono raia wa Nigeria Ngozi Okonjo Iweala kuongoza shirika hilo, licha ya mwanamama huyo kupata uungwaji mkono kutoka mataifa yaliyo nje ya bara la Afrika, vyanzo viwili vililiambia shirika la habari la Reuters. 
 Msimamo huo wa marekani unaweza kuidhoofisha taasisi hiyo ya biashara duniani ambayo inaendelea na mchakato wa kumpata kiongozi atakaechukua nafasi ya mkurungezi wa WTO raia wa Brazil Roberto Azevedo, ambae alijiuzulu mwezi Agosti. 
 Kundi kubwa la mabalozi wa WTO walipendekeza Okonjo Iweala awe mkurungezi wa shirika hilo, lakini uamuzi huo unahitaji makubaliano kati ya nchi 164 wanachama wa WTO, ikimaanisha kwamba nchi yoyote inaweza kuzuia uteuzi wa Okonjo. 
 Imetayarishwa na Patrick Nduwimana, VOA, Washington DC.
Rais wa Kenya, Uhuru Kenyatta, ametangaza kuondoa katazo la watu kuingia au kutoka katika kaunti tano lililokuwa limewekwa kwa ajili ya kudhibiti kuenea kwa virusi vya corona. 

Maeneo yaliyoathiriwa na katazo hilo yalikuwa ni Nairobi, Nakuru, Machakos, Kimabu na Kajiado. 
 Rais aliyasema hayo Jumamosi wakati wa maadhimisho ya sikukuu ya wafanyakazi duniani (Mei Mosi) mjini Nairobi. 
 Wakati alipotoa agizo la pili kwa umma mnamo Machi 2021, la jinsi ya kukabiliana na janga la Corona, Nairobi ilikuwa na jumla ya maambukizi 56,815. 
 Maambukizi yalipungua mwezi Aprili hadi 15,000, hii ikionyesha maambukizi yamepungua mjini Nairobi kwa asilimia 74, alisema. 
 Alisema takwimu za wataalamu wa afya zinaonyesha hali kama hiyo katika eneo ambalo "tuliweka amri ya watu kutotoka nje Machi 26, 2021." 
 "Baada ya mwezi mmoja wa marufuku ya kutoka nje, kesi za maambukizi ya COVID 19 zilipungua mpaka 72%," alisema Kenyatta. 
 Pia Rais amesema maeneo mengine ya nchi, maambukizi ya COVID yamepungua kwa 89% Mombasa na 90% Busia kati ya mwezi Machi na Aprili 2021.
Maafisa nchini Misri wanasema ajali ya treni ya abiria kaskazini mwa Cairo imeua watu wasiopungua 11. Mamlaka ya reli inasema kwamba mabehewa manne ya gari moshi yalitoka nje ya reli katika jiji la Banha katika mkoa wa Qalyubia Jumapili. 
 Wizara ya Afya inasema katika taarifa kwamba walau watu wengine 98 walijeruhiwa. Video kwenye mitandao ya kijamii zilionyesha mabehewa yakipinduka na abiria wakikimbilia usalama kando ya reli. 
 Treni hiyo ilikuwa ikisafiri kwenda mji wa Nile Delta wa Mansoura kutoka mji mkuu wa Misri. Ilikuwa ni ajali mpya ya reli kuikumba nchi hiyo katika miaka ya hivi karibuni.
Tanzania imesema Ijumaa ofisi za ubalozi na mashirika ya kimataifa yanaweza kuagiza chanjo ya COVID-19 kuchanja raia na wafanyakazi dhidi ya virusi vya corona. 

Kwa mujibu wa Reuters hatua hiyo ni sehemu ya hatua za mapema kukabiliana na ugonjwa huo ambapo kwa muda mrefu serikali ya Tanzania ilikuwa haijakiri kwamba kuwa janga la Covid 19 limeingia nchini humo. 
 Tangazo hilo la serikali limekuja baada ya wataalam kuwasilisha kwa Rais Samia Suluhu Hassan mpango unaojumuisha utoaji wa chanjo nchini. 
 “Rais Samia (Suluhu Hassan) amesema ofisi za ubalozi na jumuiya za kimataifa zimeruhusiwa kuingiza chanjo ya COVID-19 kuwachanja wananchi wao na wafanyakazi ili kukidhi matakwa ya nchi zao na matakwa ya taasisi na kuondoa vikwazo katika shughuli zao za kila siku,” taarifa ya ofisi ya rais imesema. 
 Wizara ya Afya itaendelea kuratibu uagizaji wa chanjo hizo kwa ajili yao, imeongeza. 
 Tanzania ni moja ya nchi chache za Kiafrika ambazo bado hazijapokea chanjo, kwa mujibu wa Shirika la Afya Duniani (WHO). 
 Serikali imeripoti maambukizi 509 na vifo 21 vinavyotokana na COVID-19 kabla haijasitisha kuripoti maambukizi mwezi Mei 2020. 
 Wataalam wameshauri serikali kuanza kuchapisha takwimu sahihi.
Waziri wa mambo ya nje wa Bahrain ametoa wito wa kufanyika mazungumzo upya kwa ajili ya amani kati ya Israel na Palestina. 
 Amesema hayo wakati wa mkutano na waziri wa mambo ya nje wa Marekani Mike Pompeo na waziri mkuu wa Israel Benjamin Netanyahu, nchini Israel. 
 Pompeo, ambaye ni mwanadiploamsia wa ngazi ya juu wa rais Donald Trump, hakuzungumzia mgogoro kati ya Israel na Palestina katika ziara yake nchini Israel. 
 Wapalestina wameandamana kupinga zaiara yake ya leo alhamisi katika biashara za wayahudi katika ukingo wa magharibi. 
 Waziri wa mambo ya nje wa Bahrain Abdellatif al-Zayani amesema kwamba mkataba uliosimamiwa na Marekani kuhusu ufalme wa Ghuba, na umoja wa falme za kiarabu umeboresha uhusiano na Israel na utaimarisha amani katika mashariki ya kati. 
 Pomepo hana mpango wa kukutana na viongozi wa Palestina ambao wamekataa kabisa msimamo wa rais Donald Trump kuhusiana na mgogoro kati yake na Israel, Pamoja na kutambua Jerusalem kuwa mji mkuu wa Israel. 
 Imetayarishwa na Kennes Bwire, VOA, Washington DC
Viongozi wa serikali ya mpito nchini Sudan na wakuu wa makundi ya waasi katika jimbo la Darfur leo wamefikia makubaliano ya kihistoria ya mkataba wa amani unaoelezewa ni hatua muhimu ya kwanza kuelekea katika kumaliza vita vya takriban miaka 17.  

Kupatikana kwa amani na waasi ni hatua muhimu sana kwa serikali ya mpito ya Sudan ambayo imeingia madarakani miezi kadhaa baada ya kuuangusha utawala wa Bashir April 2019. 
 Viongozi wa muungano wa makundi ya waasi, Sudan Revolutionary Front (SRF) kutoka jimbo la magharibi la Darfur na majimbo ya kusini ya Kordofan Kusini na Blue Nile waliinua juu mikono yao kama njia ya kusherekea kupatikana kwa mkataba huo. 
 Mkataba huo ulipendekezwa awali lakini haukusainiwa kama njia ya kuacha mlango wazi kwa makundi mawili muhimu ya waasi kujiunga kwenye makubaliano ya mwisho, maafisa wamesema. 
 Makundi mawili ya waasi yalikataa kushiriki katika makubaliano hayo. 
 Wakiwa na hamasa kubwa kusheherekea mafanikio tangu kuangushwa kwa dikteta wa muda mrefu Omar al Bashir mwaka 2019 na kuundwa serikali ya mpito, viongozi wa Sudan walikutana katika mji mkuu wa Sudan kusini wa Juba. 
 Kusukuma mbele amani na waasi limekuwa suala lililopewa kipaumbele na serikali ya mpito ilioingia madarakani baada ya kuangushwa utawala wa Bashir mwezi April mwaka 2019. 
 Serikali ya Sudan inayoongozwa na Jenerali Abdel Fattah al Burhan, mkuu wa baraza la utawala na upande wa raia ukiongozwa na waziri mkuu Abdalla Hamdok, inasema inaona ujenzi wa amani kama msingi wamuhimu sana katika juhudi zake zote. 
 Burhan na Hamdok walihudhuria sherehe za kupatikana mkataba huo, shirika la habari la AFP limeripoti, naye rais wa Sudan kusini Salva Kiir amesimamia sherehe hizo. 
 Makundi ya waasi ya Sudan kwa kiasi kikubwa yanaundwa na makundi ya waliowachache wasiokuwa Waarabu, ambao kwa muda mrefu walipinga utawala wa Waarabu waliowengi katika serikali ya Khartoum. 
 Umoja wa Mataifa (UN) unasema takriban watu laki 3 waliuawa huko Darfur tangu waasi walipoamua kuchukua silaha mwaka 2003. 
 Mzozo katika jimbo la Kordofan Kusini na jimbo la Blue Nile ulizuka mwaka 2011, baada ya Sudan kusini kujipatia uhuru, na hivyo kuanzisha tena vita vya miongo miwili. 
 Mkataba uliofikiwa Jumatatu unazingatia masuala makuu ya usalama, umiliki wa ardhi, mfumo wa mpito wa sheria, kushirikiana madaraka, na kurejea nyumbani kwa watu waliohama makazi yao kwa sababu ya mapigano. 
 Pia unapendekeza kuvunjwa kwa makundi ya waasi na kushirikisha wapiganaji wao kwenye jeshi la taifa. 
 Waasi wa kundi la Sudan Liberation Movement ( SLM) na wale wa kundi la Sudan People’s Liberation Movement North (SPLM-N), waliingia mkataba na serikali Jumamosi. 
 Lakini kikundi cha SLM kinachoongozwa na Abdelawid Nour na tawi la SPLM-N linaongozwa na Abdelaziz al-Hilu, vilikataa kujiunga kwenye mkataba huo. 
 Imetayarishwa na mwandishi ketu, Patrick Nduwimana, Washington,DC
Benki kubwa za maendeleo za mataifa tajiri duniani Jumatatu zimeahidi kuwekeza dola billioni 80 kwenye makampuni ya Afrika na miradi katika miaka mitano ijayo. 

Shirika la kimataifa la fedha (IMF) lilikadiri kuwa nchi za Afrika kusini mwa jangwa la Sahara zitahitaji msaada wa ziada wa billioni 425 kati ya hivi sasa na 2025. 
 Msaada huo utatumika kupambana na janga la COVID-19 na kupunguza viwango vya umaskini vilivyoongezeka kutokana na janga hilo. 
 Kanda hiyo imetaabika sana kutokana na mabadiliko ya hali ya hewa na ni kwa mara ya kwanza taasisi za maendeleo kutoka Marekani, Ulaya na nchi nyingine tajiri za kundi la G7 kutoa ahadi ya pamoja ya dola billioni 80 kwa bara la Afrika. 
 David Marshik, afisa mkuu kwenye taasisi ya Marekani inayohusika na ufadhili wa maendeleo ya kimataifa, anasema kuwekeza zaidi barani Afrika hivi sasa ni kipaumbele chini ya utawala wa Rais Biden. 
   
 Chanzo cha Habari : Reuters
Ghasia zilitokea kati ya wanachama wa makundi ya Fellata na Taisha katika eneo la Um Dafuq, shirika la habari la SUNA liliripoti. Mkazi mmoja alisema mapigano yalitokea Jumamosi kufuatia mzozo wa ardhi 

Watu angalau 36 waliuawa na 32 walijeruhiwa katika mapambano katika jimbo la Darfur Kusini nchini Sudan, shirika la habari la SUNA liliripoti Jumapili. 
 Ghasia zilitokea kati ya wanachama wa makundi ya Fellata na Taisha katika eneo la Um Dafuq, shirika la habari la SUNA liliripoti. Mkazi mmoja alisema mapigano yalitokea Jumamosi kufuatia mzozo wa ardhi. 
 Usalama umekuwa mbaya katika miezi ya karibuni huko Darfur, licha ya makubaliano ya amani yaliyotiwa Saini kati ya mamlaka ya mpito ya Sudan na baadhi ya makundi ya uasi mwishoni mwa mwaka 2020.  
 Kikosi cha pamoja cha walinda amani cha Umoja wa Mataifa na Umoja wa Afrika kilisitisha doria Januari mosi, kabla ya kuondoka kwake, huku jeshi la taifa la Sudan limeahidi kuleta uthabiti katika eneo lake la Darfur. 
 Mzozo ambao uliongezeka kote Darfur kutoka mwaka 2003, ulipungua kwa kiasi kikubwa, lakini watu takribani milioni 1.5 bado wamekoseshwa makazi ndani ya nchi na pia milipuko ya ghasia imekuwa jambo la kawaida tangu mwaka 2020.
Mataifa ya Afrika Mashariki yametakiwa kufungua milango yao kuwapokea wakimbizi kutokana na kuendelea kwa mizozo nchini Somalia, Sudan Kusini na Jamhuri ya Kidemokrasia ya Congo licha ya kuwepo kwa janga la COVID-19, Ushirika wa jumuiya za wakimbizi katika Pembe ya Afrika, Afrika Mashariki na Afrika ya Kati (HECA) imesema. 

Deprose Muchena, mkurugenzi wa Amnesty International kwa Afrika Mashariki na Kusini mwa Afrika, amesema kuwa wakati nchi katika eneo hilo zinakabiliwa na uhalisia wa hali ya dharura ya afya ya umma, nchi zenye kupata misaada kutoka kwa washirika wa kimataifa lazima zitafute ufumbuzi ambao utaheshimu haki za kimataifa za binadamu na kutekeleza kwa dhati sheria za wakimbizi, ikiwemo haki ya kuomba hifadhi. 
 “Serikali inatakiwa ifikirie hatua mbalimbali kama vile upimaji wa COVID-19, tahadhari na eneo la kuwaweka karantini wakimbizi katika eneo la mpakani ili kuwawezesha kuomba hifadhi katika nchi hizo,” amesema Muchena katika taarifa ya pamoja iliotolewa Juni 22. 
 HECA, ambayo inajivunia kwa kuwa na wanachama 39, inaitaka Kenya, Uganda, Sudan, Rwanda na Tanzania kufungua mipaka yake kwa wanaoomba hifadhi. Burundi, Ethiopia, Rwanda na Somalia walifunga mipaka yao mwezi Machi. Nchini Kenya, mipaka kati yake na Somalia na Tanzania ilifungwa Mei 16. 
 Hivi sasa, maelfu ya wakimbizi wamekwama katika mipaka kati ya Uganda na Jamhuri ya Kidemokrasia ya Congo (DRC), Uganda na Sudan Kusini; Kenya na Somalia, na Kenya na Sudan Kusini. 
 HECA inasema kuwa ufungaji wa jumla wa mipaka unakiuka sheria ya kimataifa ya wakimbizi kwani ni kuwanyima watu wenye shida nzuri msaada wa kimataifa ikiwa ni fursa ya kuwasaidia wale wanaoomba hadhi ya ukimbizi.
Rais wa Jamhuri ya Muungano wa Tanzania Samia Suluhu Hassan amefanya mabadiliko madogo katika Baraza la Mawaziri muda mfupi baada ya Jaji Mkuu wa Tanzania Ibrahim Hamis Juma kumuapisha Makamu wa Rais, Philip Mpango. 

Katika mabadiliko hayo, Rais Samia Suluhu amebadili baadhi ya mawaziri na kuwapanga upya lakini akiwaacha wote kwenye baraza hilo. 
 Mabadiliko makubwa ameyafanya kwenye Wizara ya Mambo ya Nje na Ushirikiano wa Afrika Mashariki ambapo amemteua balozi Liberata Mulamula kuwa mbunge na baadaye kumteua kushikilia wizara hiyo. 
 Waziri aliyekuwa akitumikia Wizara ya Mambo ya Nje Palamagamba Kabudi akirejeshwa kwenye Wizara ya Katiba na Sheria.  
 Waziri wa Fedha na Mipango amekuwa Mwigulu Nchemba.  
 Kadhalika mabadiliko mengine ameyafanya Ofisi ya Rais,TAMISEMI, ambapo amemuondoa Selemani Jafo na kumpeleka ofisi ya Makamu wa Rais, Muungano na Mazingira na nafasi yake kuchukuliwa na Ummy Mwalimu kama Waziri wa TAMISEMI. 
 Awali Rais Samia Suluhu alimzungumzia Makamu wa Rais Philip Mpango kwamba ni mtu muadilifu anaona ataweza kumsaidia kwenye masuala ya kiuchumi na udhibiti wa matumizi ya fedha za serikali. 
 Baadhi ya wachumi jijini Dar es Salaam wakimzungumzia Makamu wa Rais Mpango pia wamesema wanaiona Tanzania katika mabadiliko zaidi kiuchumi kutokana na uzoefu wake katika usimamizi wa masuala ya fedha alipokuwa waziri wa fedha na mipango . 
 Katika hatua nyingine Rais Samia Suluhu pia amemteua balozi Hussein Katanga kuwa Katibu Mkuu Kiongozi kuchukua nafasi ya Dkt Bashiru Ali ambaye amemteua kuwa Mbunge.
Mahakama Kuu ya Kenya, Alhamisi usiku iliamuru kwamba mchakato uliokuwa ukiendelea wenye nia ya kuifanyia marekebisho katiba ya nchi hiyo ya mwaka wa 2010, si halali. 

Majaji watano waliokuwa wakisikiliza hoja tisa za kupinga kwendelea kwa mchakato huo, walikubaliana kwa kauli moja kwamba kamati ya BBI iliyoundwa na Rais Uhuru Kenyatta na aliyekuwa hasimu wake wa kisiasa Raila Odinga ilikiuka sheria na katiba ya nchi hiyo. 
 Aidha, jopo hilo lilifikia makubaliano kwamba rais wa Kenya hana uwezo wa kikatiba wa kuanzisha mchakato wa kutaka kufanya marekebisho ya katiba ya nchi hiyo. 
 Majaji hao, Prof Joel Ngugi, George Odunga, Jairus Ngaah, Teresia Matheka na Chacha Mwita, walisema kwamba mchakato huo unakiuka kipengele cha 257 cha katiba ya mwaka wa 2010. 
 "Ni jukumu la bunge kuanzisha mchakato kama huo na wala sio rais," alisema mmoja wa majaji hao. 
 Ailiongeza kwamba rais anaweza kufunguliwa mashtaka kama raia, hata akiwa madarakani, iwapo atakiuka katiba. 
 Uamuzi huo, uliogusia masuala mbalimbali, uslisomwa na majaji kadhaa mmoja kwa mmoja. 
 Jaji Ngugi, mwenyekiti wa jopo hilo alisema: "Ni kinyume cha katiba kwa mswada wa bunge kupendekeza ongezeko la idadi ya majimbo au maeneo wakilishi wa bunge." 
 "Rais Uhuru Kenyatta amekiuka sheria kwa kuanzisha au kuzindua mchakato wa kutaka kuifanyia marekebisho ya katiba," uamuzi huo ulieleza. 
 Mahakama hiyo pia iliamuru kwamba tume ya uchaguzi na mipaka IEBC, haiwezi kushiriki kwenye mchakato wa kuifanyia katiba marekebisho, kwa sababu imekiuka katiba na sheria kwa sababu haijakuwa ikiendelea na mchakato wa mfululizo wa kuwasajili wapiga kura. 
 Aidha, jopo hilo lilisema mchakato huo ulikiuka katiba kwa sababu haukuwashirikisha raia moja kwa moja. 
 Mahakama hiyo ilikuwa ikisikiliza hoja tisa zilizokuwa zimejumulishwa pamoja, zilizo wasilishwa na wadau mbalimbali. 
 Walikuwa wamewashtaki mwanasheria mkuu wa Kenya, Kihara Kariuki, Spika wa Baraza la wawakilishi Justin Muturi na mwanzake wa baraza la Seneti Ken Lusaka, pamoja na Tume ya Uchaguzi na Mipaka, IEBC. 
 Baadhi ya hoja zilizosikilizwa zilikuwa zimewasilishwa na mwanaharakati na mchumi David Ndii, na raia wengine wa Kenya Jerotich Seii, James Ngondi, Wanjiku Gikonyo and Ikal Angelei. 
 Hata hivyo, hoja iliyopinga mchakato wa kufanya kura ya maoni kwa sababu ingehatarisha maisha ya Wakenya wakati wa janga la Covid-19, ilikataliwa na mahakama.  
 Haya yalijiri siku chache baada ya mabunge mawili - lile la kitaifa na lile la Seneti - kupitisha miswada ya marekebiso ya katiba katika mchakato ulioibua joto kubwa la kisiasa.  
 Punde tu baada ya uamuzi huo wa mahakama, naibu wa Rais wa Kenya, William Ruto, bila maelezo zidi, alituma ujumbe kupitia mtandao wa kijamii wa Twitter uliosema, "Kuna Mungu mbinguni. Kwa kweli Mungu anaipenda Kenya," 
 Ingawaje wadau wana uhuru wa kukata rufaa, wachambuzi wanasema uamuzi wa Alhamisi huenda ukaathiri kwa kiasi kikubwa uwezekano wa kufanyika kwa kura ya maamuzi kabla ya uchaguzi mkuu utakaofanyika mwaka ujao. 
 "Hakuna muda wa kutosha wa kushugulikia rufaa ya kesi hiyo kabla ya uchaguzi wa mwaka ujao. Ningeshauri watulie tu," alisema wakili Elias Mutuma, akizungumza na kituo cha televisheni cha Citizen mjini Nairobi.  
 Alhamisi jioni, vyombo vya habari mjini Nairobi viliripoti kwamba mwanasheria mkuu wa Kenya Kihara Kariuki aliashiria kwamba angakata rufaa, na kuiomba mahakama kumpa nakala kamili ya uamuzi wake.
Watu wasiopungua 15 waliuawa Jumanne katika shambulizi la kujitoa muhanga kwenye kambi ya kijeshi katika mji mkuu wa Somalia Mogadishu, shahidi ameliambia shirika la habari la Reuters na kusema alihesabu miili hiyo katika Hospitali ya Madina alisema.  
 Maafisa wa hospitali hiyo walithibitisha kwamba waliokufa waliuawa katika shambulizi la mapema asubuhi katika kambi ya jeshi. Hakukuwa na madai ya mara moja ya aliyehusika. Kundi la wanamgambo wa Kiislam la al-Shabaab mara nyingi hufanya mashambulizi ya mabomu katika nchi hiyo ya Pembe ya Afrika.  
 Afisa wa jeshi la Somalia, Odawaa Yusuf Rage, aliwaambia wanahabari wa serikali mapema Jumanne kuwa waajiriwa wapya 10 waliuawa, na wengine 20 walijeruhiwa, wakati mshambuliaji wa kujitoa muhanga alipotegua milipuko katika kizuizi nje ya kambi ya mafunzo ya kijeshi ya General Degaban katika mji mkuu.
Serikali ya Marekani imetangaza masharti ya visa kwa baadhi ya maafisa wa Uganda ambao wanaaminika walihusika au walishiriki katika kudumaza utaratibu wa kidemokrasia katika taifa hilo la Afrika Mashariki.  

Maafisa hao walihusika na vitendo hivyo wakati wa uchaguzi mkuu wa Januari 14, 2021, na katika kipindi chote cha kampeni kuelekea upigaji kura. 
 Waziri wa Mambo ya Nje wa Marekani, Antony Blinken amesema vitendo vya serikali ya Uganda vimebainisha kuendelea kushuka kwa demokrasia na heshima kwa haki za binadamu vitu ambavyo vinalindwa na Katiba ya Uganda.  
 Amesema wagombea wa upinzani mara kwa mara walinyanyaswa, kukamatwa na kushikiliwa kinyume cha sheria bila ya kufunguliwa mashtaka. Vile vile majeshi ya usalama nayo yalihusika na vifo na kujeruhi dazeni ya raia wasiokuwa na hatia na wafuasi wa upinzani pamoja na wana habari, kabla, wakati na baada ya uchaguzi.  
 Jumuiya za kiraia na wanaharakati wanaounga mkono taasisi za uchaguzi na mchakato wa wazi wa uchaguzi wamekuwa wakilengwa kwa kubughudhiwa, kutishwa, kukamatwa, kuondolewa nchini, na mshataka holela na kufungiwa akaunti za benki. 
 Hatua ya serikali kuzuia waangalizi wa uchaguzi wa kimataifa na wa ndani ya nchi na jumuiya za kiraia, na wale walioweza kufuatilia mchakato wa uchaguzi walieleza kuwepo kwa dosari kote nchini kabla, wakati na baada ya uchaguzi, ambao umepelekea kutokuwepo uhalali wa uchaguzi huo. 
   
 Mchakato huu wa uchaguzi haukuwa huru wala wa haki. Hata hivyo tunaendelea kuzisihi pande zote husika kutoshiriki katika ghasia na kuheshimu uhuru wa kujieleza, kukusanyika na kusafiri. 
 Serikali ya Uganda ni lazima iboreshe ipasavyo rekodi yake na iwachukulie hatua wale wote waliohusika kusababisha dosari za uchaguzi, uvunjifu wa amani na vitisho. 
 Taarifa ya Blinken imesema Marekani itaendelea kutathmini hatua za ziada dhidi ya wahusika waliodumaza demokrasia na haki za binadamu nchini humo, pamoja na familia zao za karibu. Imeitaka serikali ya Uganda kuboresha rekodi yake na kuwawajibisha wote waliohusika na vitendo hivyo.  
 Taarifa hiyo pia imesema Serikali ya Marekani inahimiza kuwa : “tuwaunge mkono kwa nguvu zote wananchi wa Uganda, na tuendelee na ahadi ya kushirikiana kuendeleza demokrasia na mafanikio ya pamoja kwa nchi zetu,”
Mwendesha mashtaka wa Mahakama ya Kimataifa ya Uhalifu -ICC ameisihi serikali ya mpito ya Sudan kuwakabidhi washukiwa wanaotafutwa kwa uhalifu wa kivita na mauaji ya kimbari katika mzozo wa Darfur. 
 Mwendesha mashtaka wa ICC Fatou Bensouda aliwasili katika mkoa wa magharibi wa Sudan wa Darfur Jumamosi ili kukutana na mamlaka na jamii zilizoathiriwa katika eneo hilo. 
 Miongoni mwa wale wanaotafutwa na mahakama ya kimataifa ni Rais wa zamani wa Sudan Omar al-Bashir, ambaye amekuwa gerezani mjini Khartoum tangu kuondolewa kwake madarakani mwezi Aprili 2019. 
 Serikali ya mpito ya Sudan hapo awali ilisema kwamba washukiwa wa uhalifu wa kivita pamoja na al-Bashir watahukumiwa kwenye mahakama ya ICC , lakini mahali pa kufanyika kwa kesi ni suala la mashauriano na mahakama hiyo iliyo na makao yake mjini Hague.
Kampuni ya kuchimba mafuta ya Tullow imepata ruhusa kutoka kwa serikali ya Uganda, kuuza mgao wake wa machimbo ya mafuta katika eneo la ziwa Albert kwa kampuni ya Ufaransa ya Total. 
 Hatua hiyo inatarajia kutoa fursa ya kuanza kwa hatua ya mwisho ya uwekezaji katika kuchimba na kusafirisha mafuta ya Uganda kwa soko la kimataifa, ikiwemo ujenzi wa bomba la kusafirisha mafuta hao kutoka Hoima Uganda hadi Tanga, Tanzania. 
 Katika taarifa kwa vyombo vya habari, kampuni ya Tullow imesema kwamba serikali ya Uganda na mamlaka ya kukusanya ushuru Uganda - URA, zimefikia makubaliano kuhusu namna ya kulipa ushuru kutokakana na kuuza kwa vifaa vyake kwa kampuni ya Total. 
 “Waziri wa nishati na maendeleo ya madini wa Uganda ameidhinisha hatua ya kupeana vifaa na mali za Tullow kwa kampuni ya Total pamoja na idhini ya utendaji kazi katika machimbo namba 2,” inesema taarifa ya Tullow, ikiendelea kusema kwamba “kwa sababu masharti yote ya serikali yametimizwa, Tullow inatarajia kumaliza shughuli zake katika muda wa siku chache zijazo na kupokeza idhini ya kufanya kazi kwa Total.” 
 Kampuni ya Tullow itapokea dola milioni 500 katika hatua ya kwanza na dola milioni 75 maamuzi ya uwekezaji ya mwisho yatakapochukuliwa kuhusu mradi huo wa kuchimba mafuta. 
 Kampuni ya Tullow pia ina haki ya kupokea sehemu ya pesa zitakazopatikana katika awamu ya kwanza ya uchimbaji mafuta hayo. 
 Tangu mwaka 2016, Uganda imekuwa ikikumabana na changamoto kadhaa za kisheria, kuhusiana na uchimbaji mafuta yake yanayotarajiwa kuielea dola bilioni 3.5. 
 Mnamo mwaka 2019 mradi huo wa kuchimba mafuta ulikumbana na changamoto kubwa baada ya kampuni ya Total kujiondoa katika mradi 
 wa ujenzi wa bomba la kusafirisha mafuta, kufuatia hatua ya kuvunjika kwa mkataba wa kununua sehemu ya mali za kampuni ya mafuta ya Tullow kwenye mradi wa maendeleo wa Albert. 
 Kmapuni ya Total ilikubali kununua mali za Tullow nchini Uganda kwa gharama yad ola milioni 575, katika hatua iliomaliza mzozo wa ushuru na serikali. 
 Katika makubaliano ya sasa, Kampuni ya Total itamiliki asilimia 33.33 katika kila leseni ya kuchimba mafuta katika ziwa Albert, pamoja na mradi wa ujenzi wa bomba la kusafirisha mafuta hayo. 
 Kampuni za mafuta zimekuwa zikisubiri makubaliano hayo ili kuanza utekelezaji wa miradi kadhaa ikiwemo kuchimba mapipa 230,000 za mafuta ghafi kila siku katika zaidi ya machimbo 500. 
 Imetayarishwa na Kennes Bwire, VOA,Washington DC
Waasi wanataka kupata udhibiti wa Marib, kufunga mpaka wa kusini wa Saudi Arabia na kuchukua udhibiti wa kisima cha mafuta katika jimbo hilo ambalo litawapa faida katika mazungumzo ya amani 

Mapigano makali kati ya vikosi vya serikali inayotambuliwa kimataifa ya Yemen na waasi wa ki-Houthi yameibuka tena Jumapili na kuongeza wiki ya ghasia katika mkoa wa kimkakati wa Marib, nchini Yemen, maafisa wamesema. Huku darzeni ya watu wakiwa wameuwawa, mapigano haya yanatia shaka kubwa juu ya juhudi zinazoongozwa na Umoja wa Mataifa za kuanzisha tena mazungumzo ya kumaliza miaka kadhaa ya vita vya wenyewe kwa wenyewe. 
 Waasi wanaoungwa mkono na Iran, mapema mwezi huu walifanya tena shambulizi kwenye jimbo lenye utajiri mkubwa wa mafuta, ngome inayopinga wa-Houthi inayoshikiliwa na serikali inayotambuliwa kimataifa. Lakini walikabiliwa na upinzani mkali na hawajaweza kusonga mbele kufuatia idadi kubwa ya vifo kutoka kwa wa-Houthi, maafisa wa jeshi kutoka pande zote mbili wamesema. 
 Vita vya Yemen vilianza mwaka 2014, wakati waasi walipokamata mji mkuu, Sanaa, na sehemu kubwa ya kaskazini mwa nchi hiyo. Ushirika unaoongozwa na Saudi Arabia na kuungwa mkono na Marekani uliingilia kati miezi kadhaa baadae kuwaondoa wa-Houthi na kuirejesha serikali inayotambuliwa kimataifa. Mzozo huo umeuwa takribani watu 130,000 na kusababisha maafa mabaya zaidi ya kibinadamu duniani. 
 Waasi wanataka kupata udhibiti wa Marib, kufunga mpaka wa kusini wa Saudi Arabia na kuchukua udhibiti wa kisima cha mafuta katika jimbo hilo ambalo litawapa faida katika mazungumzo ya Amani.  
 Wakishtushwa na msukumo mpya wa wa-Houthi, ushirika unaoongozwa na Saudi Arabia ulifanya mashambulizi ya mabomu kusonga mbele katika jangwa karibu na Marib. Pia ilileta majeshi ya nchi kavu kutoka mikoa inayoshikiliwa na serikali ya Taiz na Shabwa, viongozi hao walisema.  
 Ofisi ya vyombo vya habari vya wa-Houthi imeripoti Jumanne kwamba angalau mashambulizi ya anga 10 yalifanywa na ushirika unaoongozwa na Saudi Arabia huko Marib, na mashambulizi ya anga zaidi ya mawili yamefanywa kwenye jimbo jirani la Jaw, ambalo waasi hutumia kama kituo cha kufanya mashambulizi yao ya hivi karibuni huko Marib. 
 Zaidi ya wapiganaji 48 waliuwawa na zaidi ya 120 walijeruhiwa katika siku mbili zilizopita, wengi wao wakiwa wa-Houthi, maafisa hao wamesema. Zaidi ya darzeni mbili nyingine wameripotiwa kuuwawa mwanzoni mwa shambulizi ambalo limejikita zaidi katika wilaya za Sarouh na Makhdara, wameongeza. 
 Maafisa hao wamezungumza kwa sharti ya kutotajwa majina kwa sababu hawakuruhusiwa kutoa taarifa kwa vyombo vya habari.
Wasimamizi wa sekta ya afya nchini China wamesema kwamba wameidhinisha chanjo dhidi ya virusi vya Corona ambayo imetengenezwa na kampuni inayomilikiwa na serikali ya Sinopharm. 
 Naibu wa kamisaa wa tume ya usimamizi wa dawa nchini China Chen Shifei, ameambia waandishi wa habari mjini Beijing kwamba hatua hiyo imefanyika jana usiku. 
 Chanjo hiyo ya dozi mbili ni ya kwanza kuidhinishwa kwa matumizi ya kawaida nchini China. 
 Hatua hiyo inajiri wakati nchi hiyo inaendelea kufanya kampeni ya kutoa chanjo kwa watu milioni 50 kabla ya maadimisho ya mwaka mpya nchini China, unaoadhimishwa mwezi Febrauri. 
 Chanjo hiyo imetengenezwa na taasisi ya biolojia ya Beijing, ambayo sehemu yake inamilikuwa na kampuni ya Sinopharm. 
 Kampuni hiyo imesema kwamba utafiti wa awali unaonesha kwamba chanjo yake ina ufanisi wa asilimia 79.3. 
 Kampuni ya Sinopharm ni mojawapo ya kampuni za kutengeneza dawa nchini China, ambazo zinatengeneza chanjo dhidi ya virusi vya Corona, ambavyo vimeua zaidi ya watu milioni 1.8 kote duniani.
India lazima iache kununua silaha na kutegemea silaha zinazotengenezwa nje ya nchi hiyo na badala yake ianze kutengeneza silaha zake, Mkuu wa Jeshi la Ulinzi la India Jenerali Bipin Rawat ameliambia gazeti la The Times of India katika mahojiano maalum Jumamosi. 

Rawat anataka kuhakikisha kuwa “Imetengezwa India” kauli mbiu inayopendelewa zaidi na Waziri Mkuu wa India Narendra Modi, inakuwa ukweli. 
 “Sisi siyo majeshi ya kulinda amani ambayo yanapaswa kupelekwa duniani kote,” Rawat ameliambia The Times. “Kwa hiyo, hatutakiwi kuagiza kiwango kikubwa ambacho hakifanani na mahitaji ya operesheni zetu.” 
 India, kama ilivyo maeneo mengine ulimwenguni, inakabiliana na matatizo ya kifedha yanayotokana na janga la COVID-19. 
 Ni Saudi Arabia pekee inayoipiku India katika ununuzi wa silaha za kigeni, gazeti hilo limeelezea katika ripoti yake. 
 Rawat amesema India inalazimika kusaidia viwanda vya ulinzi vya ndani hata kama silaha wanazo zitengeneza zinafanya kazi kwa “viwango vilivyo punguzwa kiufundi.”  
 “Tunatakiwa tujigambe ‘Imetengenezwa India’ kwa kuunga mkono viwanda vyetu vya ndani, hata kama inatoa silaha zenye kukidhi viwango kwa asilimia 70 katika uzalishaji wake wa awali,” Jenerali huyo amesema.
Uvamizi wa nzige 
 Nchi kadhaa za Afrika mashariki hasa Kenya, Uganda, Sudan kusini, Somalia, Ethiopia na sehemu za jamhuri ya kidemokrasia ya Congo, zilishuhudia wimbi kubwa la nzige ambalo lilisababisha uharibifu mkubwa kwa mime ana kutishia kutokea baa la njaa, mwanzoni mwa mwaka 2020. 
 Nzige hao wa jangwani walivamia mataifa ya Afrika mashariki kwa kiwango ambacho kilisababisha wasiwasi mkubwa kati ya rai ana serikali kuhusu uwezekano wa ukosefu wa chakula kutokana uharibifu mkubwa kwa mimea. 
 Uvamizi wa nzige hao ulitajwa kuwa mbaya zaidi kuwahi kushuhudiwa katika mda wa miaka 60. Walijaa shambani, msituni, barabarani na popote palipokwa na majani. 
 Serikali zilitumia ndege kunyunyuzia dawa wadudu hao bila mafanikio. Waliendelea kuzaana kwa kasi na kusababisha uharibifu mkubwa shambani. 
 Shirika la chakula ulimwenguni FAO, lilitoa ombi la kimataifa, la msaada wa dola milioni 76 kwa ajili ya kukabiliana na nzige hao. Dola milioni 33 zilipatikana, huku umoja wa mataifa ukitoa wito wa msaada zaidi. 
 Mgogoro wa kisiasa DRC 
 Nchini Jamhuri ya kidemokrasia ya Congo hali ya kisiasa mwaka huu 2020 imekuwa ya msukosuko, licha yam waka kuanza kwa utulivu baada ya kuapishwa kwa rais Felix Tshisekedi. Mwaka unapokamilika, ushirikiano kati ya rais Tshisekedi na mtangulizi wake Joseph Kabila unaendelea kuyumba yumba. 
 Hakuna mengi yaliyobadilika Jamhuri ya kidemokrasia ya Congo mwaka 2020 ikilinganishwa na mianka mingine kando na mabadiliko ya rais. 
 Baada ya Joseph Kabila kuondoka madarakani na kumpokeza Felix Tshisekedi katika hatua ya kihistoria ya ubadilishanaji madaraka kutoka utawala mmoja hadi mwingine, mgogoro wa madaraka bado unaendele anchini humo. 
 Muungano wa vyama vinavyomuunga mkono rais mstaafu Joseph Kabila – FCC, umeendelea kugawanyika baada ya wabunge kumpindua spika wa bunge kutoka chama chake Kabila, Jeanine Mabunda. 
 viongozi wa FCC wamelaumiwa kwa upendeleo na ubaguzi na hivyo kuangusha muungano kati ya Kabila na Tshisekedi. 
 Mashambulizi ya waasi DRC 
 Mashambulizi kutoka kwa makundi ya wapiganaji ya maimai, Allied democratic forces ADF, Lords resistance movement LRA miongoni mwa makundi mengine, yameendelea kusababisha vifo, majeruhi na uharibifu wa mali licha ya rais Tshisekedi kuanzisha msako mkali dhidi ya wapiganaji hao hasa sehemu za mji wa Beni. 
 Umoja wa mataifa umeeleza wasiwasi kuhusu hali ya usalama saw ana mzozo wa siasa usiomalizika. Umoja huo umeonya kwamba mzozo huo unaweza kudhoofisha nchi hiyo na kurudisha nyumba madanikio yaliyopatikana. 
 Burundi: Nkurunziza afariki, Ndayishimiye aingia madarakani 
 Mwezi Juni Burundi iliomboleza kifo cha aliyekuwa rais wa nchi hiyo Pierre Nkurunziza, siku chache kabla ya kumpokeza madaraka Evariste Ndayishimiye. Kifo cha Nkurunziza kilighubika uvumi mwingi, serikali ikikanusha kwamba alikuwa amekufa kutokana na virusi vya Corona. 
 Nkurunziza aliaga dunia Juni 9, akiwa na umri wa miaka 55. Serikali ilisema kwamba alifariki kutokana na mshutuko wa moyo. 
 Mke wake alikuwa amelazwa katika hospitali moja Nairobi Kenya, katika kile kiliripotiwa kama maambukizi ya virusi vya Corona. 
 Kifo chake kilikatika ghafla sherehe ya ushindi wa Evariste Ndayishimiye kuongoza taifa hilo kutoka kwa Nkurunziza aliyekuwa anamalizia mda wake madarakani. Ndayishimiwe ambaye alikuwa amependekezwa na Nkurunziza kugombea urais, aliapishwa na kuingia madarakani. 
 Tume huru ya uchaguzi nchini Burundi CENI, ilimtangaza jenerali Evariste Ndayishimiye wa chama cha CNDD-FDD kuwa mshindi wa uchaguzi mkuu uliofanyika mwezi May, baada ya kupata asilimia 69 ya kura. 
 Upinzani ukiongozwa na Agathon Rwasa hata hivyo ulidai kuwepo udanganyifu mkubwa katika hesabu ya kura. 
 Mapnduzi ya kijeshi Mali 
 Jeshi la Mali lilimuondoa madarakani Rais Ibrahim Boubacar Keita mwezi Agosti. Hali ya mgogoro hata hivyo inaendelea nchini humo licha ya kuwepo serikali ya mpito na juhudi za kutaka kuandaa uchaguzi mpya. 
 Mapinduzi hayo yaliongozwa na mkuu wa majeshi Kanali Assimi Goita, mwenye nguvu nchini Mali, na kuamuru rais Boubakar keita kujiuzulu na kutengua bunge na serikali. 
 Mapinduzi yalikemewa na viongozi katika kanda ya Sahel, umoja wa Afrika, umoja wa ulaya na umoja wa mataifa, wakitaka kurejeshwa kwa utawala wa kiraia. 
 Viongozi wa mapinduzi hayo walisema sababu kuu ilikuw akurejesha utulivu nchini humo kufuatia maandamano ya kupinga mashambulizi ya makundi ya waasi. 
 Mali imekumbwa na mashambulizi kutoka kwa makundi ya wapiganaji kila mwaka, ambayo yamesababisha vifo, majeruhi na watu kukoseshwa makao. 
 Misukosuko ya kisiasa pia ilishuhudiw akatika nchi za Niger, Burkinafaso, Chad na Mauritania ambako pia kuna makundi ya wapiganaji yanayotekeleza mashambulizi kila mara. 
 Maandamano Nigeria 
 Nchini Nigeria zaidi ya watu 70 waliuawa kutika maandamano dhidi ya ukatili wa polisi. 
 Maandamano hayo yalianza tarehe 7 mwezi Oktoba vijana wakidai kuvunjwa kwa kikosi cha polisi cha SARS walichokishutumu kwa mauaji ya kiholela na kuvunja haki za kibinadamu. 
   
 Kikosi hicho kilivunjwa baadae, lakini maandamano yaliendelea n ahata kushika kasi baada ya mashambulizi ambayo Amnesty International lilisema kuwa vikosi vya usalama viliua watu karibu 12 kwa kuwapiga risasi. 
   
 Rais Muhammadu Buhari alisema kwamba waliopoteza maisha ni raia 51, polisi 11 na wanajeshi saba, katika maandamano hayo mabaya zaidi kuwahi kutokea Nigeria katika siku za hivi karibuni. 
 Sudan yaondolewa kwenye orodha ya wafadhili wa Ugaidi duniani 
 Marekani iliiondoa Sudan katika orodha ya wafadhili wa ugaidi duniani baada ya kulipa fidia yad ola milioni 335 kwa waathiriwa na familia ya shambulio la bomu lililotekelezwa na kundi la al-Qaeda mwaka 1998 dhidi ya ubalozi wa marekani mjini Nairobi Kenya na Dar-es-salaam Tanzania. 
 Sudan iliorodheshwa mwaka1993 wakati kiongozi wa al-Qaeda Osama Bin Laden alipoishi nchini humo kama mgeni wa serikali. 
 Sudan pia ilikubali kuimarisha uhusiano wake na Israel chini ya makubaliano yaliyosimamiwa na rais wa Marekani Donald Trump. 
 Nchini Ivory coast, Allasane Outtara alipata ushindi wa kishindo, wa asilimia 94.3 ya kura katika uchaguzi mkuu na kusalia madarakani kwa mhula wa tatu baada ya kubadilisha katiba ya nchi hiyo kumrushu kugombea mhula mwingine madarakani. 
 Uchaguzi huo ulikumbwa na machafuko ya kabla ya uchaguzi. Karibu watu 30 waliuawa katika machafuko hayo. 
 Rwanda: Rusesabagina akamatwa 
 Nchini Rwanda mkosoaji wa Serikali ya rais Paul Kagame Paul Rusesabagina, alikamatwa na kurudishwa Rwanda ambako alifunguliwa mashataka kadhaa yakiwemo kupanga kupindua serikali ya Kagame. 
 Hali ya sintofahamu bado inazunguka namna Rusesabagina alivyokamatwa. 
 Rusesabagina anatuhumiwa kwa kuunda na kuongoza chama cha kigaidi pamoja na mtandao wa vyama vya kigaidi ikiwemo MRCD na PDR-Ihumure kwa lengo la kutekeleza mapinduzi nchini Rwanda. 
 Siasa za BBI zatawala mwaka 2020 Kenya 
 Siasa za kuunda jopo la maridhiano maarufu kama BBI zimetawala mwaka mzima nchini Kenya. Japo nia ya BBI ni kuunganisha nchi, mchakato huo umebuni makundi mawili nchini humo, kundi moja likiongozwa na naibu war ais William Ruto na lingine likiongozwa na kiongozi wa upinzani Raila Odinga Pamoja na rais Uhuru Kenyatta. 
 Tanzania: Magufuli ashinda mhula wa pili 
 Nchini Tanzania rais John Pombe Magufuli alishinda mhula wa pili madarakani kwa kupata ushindi mkubwa uliopingwa na upinzani kutokana na tuhuma kubwa za udanganyifu. 
 Mahufuli alipata asilimia 84 ya kura zilizopigwa na kumshinda mpinzani wake mkuu Tundu Lissu wa Chama cha Demokrasia na Maendeleo CHADEMA kwa zaidi ya kura milioni kumi. Lissu alipata kura milioni 1.9. 
 Chama chake Magufuli kilishinda viti vingi vikiwemo vya bunge. Mgawanyiko ulionekana ndani ya chama kikuu cha upinzani CHADEM, baada ya baadhi ya wanachama wake kuapishwa katika viti maalum, wakati baadhi ya viongozi wa chama walisema hawakujua aliyewateua. 
 Wanasiasa kadhaa wa upinzani walidai kutishiwa maisha, akiwemo Tundu Lisu aliyetorokea Ubelgiji huku aliyekuwa mbunge Gdbless Lema akikimbilia Canada. 
 Mapigano Tigray, Ethiopia 
 Nchini Ethiopia mapigano mabaya yalitokea katika eneo la Tigray, jeshila Ethiopia likishambulia vikosi vya Tigray. 
 Hii ni baada ya waziri mkuu wa Ethiopia Abiy Ahmed kuamrisha mashambulizi dhidi ya vikosi vya Tigray baada ya kuripotiwa kushambulia kambi ya jeshi la Ethiopia mjini Mekelle. 
 Idadi ya watu wasiojulikana walifariki dunia na maelfu ya raia wa Ethiopia kukimbilia Sudan kama wakimbizi. 
 Museveni agombea mhula wa 6 madarakani, hana mpango wa kustaafu 
 Na nchini Uganda joto la kisiasa linaendelea kuongezeka wakati tunakamilisha mwaka. 
 Rais Yoweri Museveni ambaye amesema hana nia ya kuondoka madarakani, anagombea mhula wa sita. 
 Museveni anakabiliwa na ushindani mkubwa kutoka kwa wagombea wengine 10 akaiwemo mwanamuziku Rober Kyagulanyi, maarufu Bobi wine. 
 Uchaguzi wa Uganda utafanyika Januari 14 2021. 
 Imetayarishwa na Kennes Bwire, VOA, Washington DC
Ureno inasema itaisaidia Msumbiji katika masuala ya uchukuzi na kuimarisha uwezo wake wa kijeshi. 

Msaada huo wa kijeshi utaiwezesha Msumbiji kupambana na wanamgambo wenye itikadi kali wanaotishia usalama kwenye jimbo la kaskazini lenye utajiri wa mafuta la Cabo Delgado. 
 Waziri wa Ulinzi wa Ureno Joao Gomes Cravinho akimaliza ziara ya siku tatu nchini humo amesema tume ya maafisa wa jeshi wa ureno wataanza kufanya kazi kuanzia mwezi ujao na wenzao wa msumbiji juu ya mipango hiyo. 
 Anasema Ureno inayochukua uwenyekiti wa Umoja wa Ulaya mwakani itahimiza utekelezaji wa ombi la msaada la Msumbiji lililokuwa tayari limewasilishwa Brussels. 
 Kulingana na shirika la kimataifa la Msalaba Mwekundu, ghasia katika jimbo la Cabo Delgado zimesababisha mzozo wa kibinadamu ambapo watu 2,000 wanaripotiwa wameuliwa na zaidi ya nusu milioni kupoteza makazi yao.
Gazeti la New York Times,Jumapili limeripoti kwamba rais wa Marekani, Donald Trump alilipa kodi ya dola 750 pekee mwaka aliowania urais. 
 Kiwango hicho alicholipa kodi ni kutoka katika mapato yake mwaka 2016, na mwaka wa kwanza alipoanza kuhudumu kama rais wa Marekani. 
 Gazeti la New York Times linasema rais Trump ni rais pekee katika ulimwengu wa sasa ambae hakulipa kodi katika kipindi cha miaka 10 katika miaka 15 iliopita. 
 Akizungumza na waandishi wa habari Jumapili, akiwa White House, rais Trump ametupilia mbali ripoti hiyo ya New York Times, kwa kusema ni uzishi. 
 Vilevile amesema kwamba licha ya huo kuwa ni uzishi, amekuwa akilipa kodi ingawaje lakini kutoa maelezo zaidi.
Shirika la Afya Ulimwenguni-WHO, Alhamisi limezisihi nchi za Afrika kuandaa mipango ya kusambaza chanjo za COVID-19 kadri zitakavyopatikana. 
 Utafiti mpya wa WHO uligundua kuwa nchi nyingi za Kiafrika haziko tayari kwa kile kitakachokuwa harakati kubwa zaidi ya chanjo barani humo. 
 Kupanga na kuandaa mikakati kutafanikisha au kuharibu shughuli hii ambayo haijawahi kutokea, na tunahitaji uongozi na ushiriki kutoka ngazi za juu za serikali na mipango thabiti, ya kina ya uratibu wa kitaifa na mifumo iliyowekwa, Dk Matshidiso Moeti, mkurugenzi wa kanda wa WHO wa Afrika, alinukuliwa akisema katika taarifa kwa vyombo vya habari. 
 Wataalam walionya kwamba wakati maendeleo ya chanjo yanapaswa kusherehekewa, ni hatua ya kwanza tu katika kutolewa kwa mafanikio. 
 Imetayarishwa na Sunday Shomari, VOA, Washington Dc
Balozi wa Italia nchini Jamhuri ya Demokrasia ya Congo (DRC), Luca Attanasio, ameuawa Jumatatu baada ya msafara wake kushambuliwa. 

Kulingana na taarifa ya Wizara ya Mambo ya Nje ya Italia imethibisha kutokea shambulizi hilo na kifo cha balozi. 
 Shambulizi limetokea karibu na mji wa Kanyamahoro mashariki mwa DRC, na inadaiwa kuwa washambuliaji walikuwa wakiuvizia msafara huo. 
 Vyanzo vya habari vinaeleza kuwa Gavana wa Jimbo la Kivu Kaskazini, Carly Nzanzu Kasivita, amesema kuwa balozi huyo alikuwa miongoni mwa msafara wa shirika la Umoja wa Mataifa la Mpango wa Chakula Duniani (WFP), wakiwa wanafanya ziara nje kidogo ya mji mkuu wa Goma, kutathimini hali ya usalama katika eneo hilo la mashariki mwa DRC. 
 Maafisa wa usalama wa mbuga ya wanyama ya Virunga, wamethibitisha kuwa balozi Luca Attanasio, ameuawa pamoja na mlinzi wake. 
 Makundi mengi ya waasi yamekuwa yakiendesha shughuli zao mashariki mwa DRC, hasa eneo ambalo lipo karibu na mpaka na mataifa ya Rwanda na Uganda.
Mahakama ya katiba nchini Burundi Alhamisi iliidhinisha matokeo ya uchaguzi wa Mei 20 mwaka huu kama yalivyotangazwa na tume ya uchaguzi ya nchi hiyo. 

Hiyo inamaanisha kwamba Évariste Ndayishimiye ndiye mshindi wa uchaguzi wa urais baada ya kupata asili mia 67 ya kura zote zilizopigwa. 
 Katika uamzi huo, mahakama hiyo ilisema kuwa malalamishi ya mgombea kiti cha urais kwa niaba ya chama cha upinzani, Agathon Rwasa, na yale ya kanisa Katoliki wakidai kuwa uchaguzi huo uligubikwa na wizi wa kura na udanganyifu mwingi, hayana msingi. 
 Hayo yalijiri baada Rwasa, ambaye pia ndiye kiongozi wa chama cha upinzani, CNL, kuwasilisha hoja zake kwenye mahakama hiyo, akidai uchaguzi uligubikwa na dosari nyingi, zikiwa ni pamoja na wizi wa kura. 
 Kulingana na katiba ya Burundi, uamuzi wa mahakama ya katiba hauna rufaa. 
 Hata hivyo, awali, Rwasa alinukuliwa na vyombo vya habari akisema kwamba iwapo hatapata haki kwenye mahakama ya katiba, atawasilisha malalamishi yake kwa mahakama ya Jumuiya ya Afrika Mashariki nchini Tanzania. 
 Kwa mujibu wa tume ya uchaguzi ya Burundi, Rwasa alipata asili mia 22.42. 
 Hafla ya kuapishwa kwa Ndayishimiye kama rais itafanyika tarehe 26 mwezi Agosti, ambapo pia ataanza muhula wa miaka 7, kulingana na Katiba ya Burundi. 
 -Imetayarishwa na Patrick Nduwimana, VOA, Washington DC.
Vikosi vya usalama nchini Uganda vinafanya msako kwa waandishi wa habari ambao wanafuatilia na kutoa changamoto dhidi ya utawala wa miaka 34 wa Rais Yoweri Museveni.  

Kwa mujibu wa shirika la habari la Uingereza Reuters shirika moja la uangalizi limesema operesheni hiyo inafanyika kabla ya uchaguzi mkuu mwaka 2021. 
 Nayo taasisi yenye makao yake mjini New York, Marekani ya Kulinda Waandishi wa Habari (CPJ) imesema imeweka kumbukumbu ya kesi za waandishi wa habari walau 10 walioshambuliwa na wana usalama, kuwekwa kizuizini, au kushtakiwa kwa makosa yanayo husiana na kufanya kazi zao mwaka huu, ikilinganishwa na kesi nne kama hizo mwaka jana. 
 Polisi na jeshi wamegeuza ripoti za kisiasa kuwa kazi hatari, alisema Muthoki Mumo, mwakilishi wa taaisisi hiyo ya Afrika, Kusini mwa Jangwa la Sahara. 
 Msemaji wa Jeshi la Polisi Fred Enanga, waziri wa habari Judith Nabakooba na msemaji wa rais, Don Wanyama, walitafutwa kwa simu lakini hawakujibu.
Wizara ya Sheria ya Marekani imefungua uchunguzi wa haki za kiraia katika idara ya polisi iliyo matatani katika mji wa Minneapolis Minnesotta. 
 Mwanasheria Mkuu wa Marekani Merrick Garland alitangaza siku ya Jumatano, siku moja baada ya baraza la mahakama kumtia hatiani afisa wa polisi wa zamani wa Minneapolis Derek Chauvin katika mauaji ya George Floyd. 
 Afisa huyo wa zamani wa polisi mzungu alihukumiwa kwa makosa matatu katika mauaji ya George Floyd, Mmarekani mweusi aliyefariki dunia baada ya kubanwa kwenye shingo na goti la Chauvin kwa zaidi ya dakika tisa. 
 Uchunguzi huo utaangalia ikiwa Idara ya Polisi ya Minneapolis imehusika katika mfumo au kazi ya kipolisi kinyume cha katiba, Garland alisema katika wizara ya Sheria. 
 Pia itaangalia matumizi ya nguvu dhidi ya waandamanaji na ikiwa jinsi wanavyowafanyia watu wenye ulemavu wa akili wanakiuka sheria za serikali kuu.
Kufikia Jumamosi Israel haikuwa imetoa tamko lolote kuhusiana na shutuma za kuhusika kwa kifo cha mwanasayansi wa masuala ya nyuklia wa Iran Mohsen Fakhrizade.  

Israeli iliwahi kumshtumu mwanasayansi huyo kwa kuhusika na mpango wa kisiri wa kuunda silaha za nyuklia. 
 Fakhrizadeh alifariki hospitali baada ya kushambuliwa mjini Absard, katika kaunti ya Damavand. 
 Rais wa Iran Hasan Rouhani ameilaumu Israel kwa mauaji hayo akisema ni dhihirisho la wazi la kiwango cha chuki na kubabaika kwa maadui wa Iran. 
 Rouhani alisema Jumamosi kwamba serikali yake italipiza kisasi kufuatia mauaji ya mwanasayansi huyo, yaliyotokea nje ya mji mkuu wa Tehran siku ya Ijumaa. 
 "Kwa mara nyigine tena, mikono ya maadui wa ulimwengu waliojawa na kiburi umetuulia mtu wetu," Rouhani alisema katika taarifa, kwa mujibu wa televisheni ya kitaifa. 
 Rais huyo hata hivyo alisema kuuawa kwa mwanasayansi huyo, hakutalemaza juhudi za Iran za kwendelea na mpango wake wa kuimarisha uzalishaji wa nyuklia, suala ambalo, kwa miaka kadhaa sasa, limeibua changamoto za diplomasia ya kimataifa. 
 Wakati huo huo, Hossein Dehghan, mshauri wa kijeshi wa kiongozi mkuu wa kidini wa Iran Ayatollah Ali Khamenei, ameapa "kuwashambulia walitekeleza mauaji hayo kama radi."
Rais Joe Biden wa Marekani amewaalika Alhamisi karibu viongozi 40 wa dunia katika mkutano kupitia mtandao, ikiwa ni siku ya kulinda mazingira duniani, kwa lengo la kujadili mabadiliko ya hali ya hewa. 

Watetezi wa mazingira wanasheherekea mkutano huo wakisema Biden ana fungua ukurasa mpya unaoirudisha Marekani kwenye jukwa la kimataifa baada ya utawala uliotangulia wa Donald Trump kuiondoa Marekani kwenye mkataba wa Paris. 
 Siku ya kwanza tu baada ya kuchukua madaraka Rais Joe Biden alitaka kuonyesha dhamira yake ya kulifanya suala la mabadiliko ya hali ya hewa kuwa juu katika ajenda yake ya kazi.  
 Rais Biden anaeleza : Tutajiunga tena na mkataba wa Paris juu ya hali ya Hewa kuanzia hii leo.  
 Mtaalamu wa masuala ya hali ya hewa katika taasisi ya World Resources David Waskow amesema, mkutano huu wa kwanza wa ngazi ya juu kabisa unaoitishwa na Biden juu ya mabadiliko ya hali ya hewa unataka kuwaonyesha viongozi wa dunia kwamba mambo yamebadilika Washington, baada ya utawala wa Trump kulipuuza suala hilo kwa miaka minne.  
 Waskow, ambaye ni mtaalam katika taasisi ya World Resoures anaeleza : "Hii ni nafasi kwa Marekani kujitokeza na kujionyesha kwamba imerudi kwenye jukwa la dunia na inalichukulia suala la mabadiliko ya hali ya hewa kwa dhati kabisa."  
 Alipokuwa anazindua ripoti ya 2020 juu ya hali ya hewa duniani siku ya Jumatatu pamoja na katibu mkuu wa shirika la hali ya hewa duniani Petteri Taalas, katibu mkuu wa Umoja wa Mataifa Antonio Guterres , amesema huu ndio mwaka wa kuchukua hatua kuwalinda watu dhidi ya athari mbaya kabisa za mabadiliko ya hali ya hewa.  
   
 Guterres ameeleza : "Uharibifu kutokana na hali ya hewa unaendelea kwa wakati huu. ninamhimiza kila mtu kuchukua ujumbe wa ripoti hii kwa dhati. Hebu tu ahidi kuchukua hatua za dhati kustawisha mazingira yetu na kukomesha vita dhidi ya mazingira hayo.  
 Wanasayansi wanasema ni dhahir athari ni kubwa na tayari zinaonekana na kuongezeka kutokana na mafuriko makubwa, kuongezeka moto wa misitu, ukame wa muda mrefu na vimbunga vikali. 
 Rachel Cleetus mkurugenzi wa sera za hali ya hewa katika chama cha wanasayansi wenye hofu kuhusu mazingira, anasema tunakabiliwa na hatari kubwa.  
 Cleetus ameeleza : "Tuna shuhudia kuendelkea kuongezeka kwa joto. tuna shuhudia uongezeka kwa uchafu wa hewa na kuelekea njia tofauti na ile tunayoitaka. na hiyi ndio mana wengi wetu tuna taja muongo huo ni wa mambo kutendeka au kuharibika. 
 Wanaharakati wanatoa wito kwa Rais Biden kutangaza kwamba Marekani itapunguza kwa asilimia 50 uchafuzi wa hewa ifikapo 2030. 
 Naye Biden ameshaanza kampeni ya kupambana na mabadiliko ya hali ya hewa kutokana na miradi aliyotangaza kwenye mpango wake wa kuimarisha miundombinu utakaogharimu dola trillioni 2.3 ukiidhinishwa na bunge. 
 Tayari Warepublican wanapinga vikali mpango huo wakisema ni ghali mno. Kwa hiyo haiko wazi ikiwa mipango ya Biden itafanikiwa wakati macho ya dunia yanaelekezwa kwa wachafuzi wakuu wa mazingira ikiwemo China inayongoza ikifuatiwa na India, kuona ikiwa watatangaza mipango yao kabla ya mkutano muhimu wa Umoja wa Mataifa mjini Glasgow mwezi Novemba 2021.
Waziri wa Mambo ya nje wa Marekani Antony Blinken amefanya mazungumzo Jumapili na washirika muhimu wenye ushawishi Mashariki ya Kati wakati Marekani inataka kuzuia kusambaa kwa mapigano mabaya kati ya Israeli na Wapalestina. 
 Blinken, ambaye alikuwa safarini Jumapili kwenda Denmark mwanzoni mwa wiki ya kidiplomasia ikilenga Arctic, alizungumza kwa simu na maafisa wa Qatar, Saudi Arabia, Misri na Ufaransa. 
 Baada ya Iran, Qatar inaonekana kuwa na ushawishi mkubwa kwa kundi la wanamgambo wa Hamas. 
 Waziri huyo alisisitiza wito wake kwa pande zote kuacha mivutano na kusitisha mapigano, ambayo yamepoteza maisha ya raia wa Israeli na Wapalestina, pamoja na watoto, msemaji wa wizara ya mambo ya nje Ned Price alisema. 
 Kila wito wa Blinken ulisikika kutoa ujumbe huo, kulingana na taarifa ya wizara ya mambo ya nje ya Marekani. 
 Wito huo ulifuata siku mbaya zaidi katika kipindi cha karibu wiki moja, wakati mashambulizi ya Israeli yaliwaua Wapalestina 42 huko Ukanda wa Gaza na wakati Baraza la Usalama la Umoja wa Mataifa lilipokuwa likifanya mkutano wao kwa njia ya mtandao kati kati ya tahadhari ya ulimwengu juu ya mzozo huo.
Jumuia ya Afrika Mashariki Jumapili ilimuidhinisha  waziri wa Spoti na utamaduni wa Kenya, Amina Mohamed, kama mgombea wao katika uongozi wa Shirika la Biashara Duniani (WTO). 

Hatua hiyo inaongeza uwezekano wa kupata mwanamke wa kwanza katika historia kuliongoza shirika hilo.  
 Tangazo hilo lilitolewa siku mbili tu kabla ya WTO kutangaza orodha ya mwisho ya wagombea wawili watakaowania nafasi ya uongozi katika shirika hilo.  
 Tangazo hilo limetolewa na mwenyekiti wa mawaziri wa EAC Vincent Biruta kutoka Rwanda, ambaye alisema: 
 "Ningetaka kuwafahamisha kuwa balozi Amina C. Mohamed ameidhinishwa kuwa mgombea wa jumuia ya Afrika mashariki kuchukua nafasi ya mkurugunzi mkuu wa WTO kufuatia ombi kutoka kwa mwenyekiti wa EAC rais Paul Kagame la kimuidhinisha." 
 WTO lenye makao yake makuu mjini Geneva Uswizi liko katika mchakato wa kujaza nafasi ya Roberto Azevedo kutoka Brazil ambaye ametangaza kuondoka kwenye wadhifa huo mwaka mmoja kabla ya muda wake kumalizika. 
 Atakae mridhi anatarajiwa kuwa na uwezo wa kuongoza shirika hilo wakati ulimwengu ukishuhudia misukasuko ya kiuchumi, janga la corona na taharuki ya kibiashara hasa kati ya Marekani na China. 
 Amina Mohamed anadaiwa kuwa na uzoefu mkubwa kwenye WTO kutokana na kuwa aliwahi kuwa balozi wa Kenya kwenye shirika hilo na pia mwanamke wa kwanza kuwa mwenyekiti wa baraza kuu mwaka 2005. 
 Mohamed alikuwa miongoni mwa wagombea 6 walioteuliwa kuwania uongozi wa WTO wengine wakiwa ni Ngozi Iweala kutoka Nigeria, Yoo Myung , Korea kusini, Mohammad Maziad Al Tuwaijri kutoka Saudi Arabia na Liam Fox kutoka Uingereza miongoni mwa wengine. 
 Kwa kawaida kiongozi wa WTO hudhinishwa kupitia makubaliano ya mataifa wanachama 164 wa shirika hilo ambapo mshindi anatarajiwa kutangzwa kufikia Decemba mwaka huu. 
  Wakati huu kunaonekana kuwa na makubaliano kwamba ni wakati wa Afrika kutoa kiongozi wake . Iwapo Mohamed au Iweala watapata nafasi hiyo, basi itakuwa mara ya kwanza kwa mwanamke kuongoza WTO na pia mara ya kwanza kwa kiongozi wake kutoka barani Afrika 
 . WTO lilibuniwa mwaka 1995 kwa nia ya kusimamia biashara a kimatifa pamoja na kutatua migogoro kati ya mataifa. 
 -Imetayarishwa na Harrison Kamau, VOA, Washington DC
Msimamizi wa Covid-19 katika wizara ya afya ya Sudan Kusini alisema walipopokea chanjo hizo waligundua baadae kwamba ni lazima zitumiwe katika muda wa siku 14 vinginevyo zitakua zimepitwa na muda 

Maafisa wa wizara ya afya nchini Sudan kusini walisema wanalazimika kutupa dozi elfu sitini za chanjo ya kupambana na ugonjwa wa Covid-19 kutoka kampuni ya Oxford na AstraZeneca kufuatia matatizo yanayotokana na dawa hiyo na wasi wasi uliozuka miongoni mwa wananchi. 
 Dawa hiyo ilitolewa kama msaada na kampuni ya mawasliano ya MTN na Umoja wa Afrika mwezi Machi. Richard Lako msimamizi wa Covid-19 katika wizara ya afya ya Sudan Kusini alisema walipopokea chanjo hizo waligundua baadae kwamba ni lazima zitumiwe katika muda wa siku 14 vinginevyo zitakua zimepitwa na muda. Lako alisema hivi sasa wanafanya mipango ya kutupa chanjo hizo. 
 Sudan Kusini ilipokea dozi zingine laki moja na elfu 32 za dawa hiyo mwishoni mwa mwezi Machi chini ya mpango wa kimataifa wa COVAX lakini mpango wa kuwapa watu chanjo umecheleweshwa na hadi wakati huu anasema ni watu elfu mbili peke waliopatiwa chanjo.
Kampuni ya mawasiliano ya simu ya Afrika Kusini imezindua app ya bure ya simu za mkononi kusaidia wahanga ambao ni walengwa wa unyanyasaji wa kijinsia, shida ambayo imeongezeka wakati wa kufungwa kwa shughuli za kiuchumi wakati wa janga la corona. App hiyo ilitengenezwa na Vodacom Afrika Kusini kwa kushirikiana na kampuni yake mama ya Uingereza na shirika la kutoa misaada la Hestia. 
 Jeanine mwanamke wa Afrika Kusini mwenye umri wa miaka hamsini na tatu ambaye hataki kutumia jina la familia yake alikuwa katika uhusiano wa manyanyaso kwa miaka miwili. Ilizidi kuwa mbaya wakati rafiki yake wa kiume alipopoteza ajira kwa sababu ya janga la corona na kumtolea hasira yeye. 
 Jeanine anakumbuka kwa uchungu nyakati zile za giza za uhusiano wake, bila kujua la kufanya. 
 Ili kumsaidia Jeanine na waathirika wengine wa unyanyasaji wa kijinsia, kampuni ya mawasiliano ya Afrika Kusini Vodacom, pamoja na kampuni yake mama ya Uingereza Vodafone na shirika la hisani Hestia, walizindua programu hiyo ya Bright Sky mwaka jana Novemba. 
 Afisa mtendaji wa Vodacom, Takalani Netshintenzhe, anasema Bright Sky inatoa huduma nyingi tofauti. 
 Vodacom inasema Bright Sky inaruhusu watumiaji kupata msaada bila unyanyapaa wa kulazimika kuiomba. Inasema app hiyo imepakuliwa takriban mara 1,000 nchini Afrika Kusini, ikisaidia wanawake wengi kama Jeanine. 
 App hiyo inakuja katika lugha tatu za Afrika Kusini - Kiingereza, Sesotho, na kiZulu. 
 Polisi wa Afrika Kusini wanasema kuwa unyanyasaji wa kingono unaripotiwa kila mwaka na umekuwa ukiongezeka tangu 2016 na umepita zaidi ya 53,000 mwaka jana. 
 Wanaharakati wanalaumu kufungwa kwa shughuli za kiuchumi na wanasema idadi halisi ya mashambulizi, pamoja na zile ambazo hazijaripotiwa, ni kubwa zaidi.
Hisia mbali mbali zinendelea kutolewa Kenya, kufuatia madai kwamba ulaghai ulifanyika kwa ripoti ya maridhiano inayofahamika kama BBI, kwa kuingiza sehemu nyingine ambazo hazikuafikiwa na jopo maalum lililoandika ripoti hiyo.  

Makundi mbali mbali pia yamesemwa kwamba maoni yao hayakujumulishwa kwenye ripoti hiyo iliyozinduliwa na rais Uhuru Kenyatta mwezi uliopita. 
 Madai ya kuongezwa kwa sehemu kwenye ripoti hiyo ambazo jopo halikukubaliana yametolewa na Meja mstaafu John Seii, ambaye ni mojawapo ya wanachama katika jopo lililoandika ripoti hiyo. 
 Hatua hiyo imezua maswali chungu nzima kuhusu uhalali wa ripoti hiyo ambayo imetajwa na rais Uhuru Kenyatta na kiongozi wa upinzani Raila Odinga, kuwa kinga ya matatizo ya Kenya. 
 Seii, amesema kwamba jopo hilo halikujadili na kuafikiana kuongezwa kwa maeneo bunge 70 mapya kama njia ya kukinga usawa wa kijinsia. 
 “Tulishangazawa sana wakati suala la maeneo bunge lilipowasilishwa na kuthibitishwa na wote walioenda Naivasha katika kikao cha wabunge.” Amesema John Seii katika mahojiano na runing ya KTN, akiongezea kwamba “hapakuwepo maafikiano kati ya wanajopo kuweka nafasi ya waziri mkuu na manaibu wake watakaoteuliwa na rais, kwa sababu hiyo ingeongeza mzigo kwa raia wa Kenya wanaolipa ushuru.” 
 Hata hivyo, madai ya Seii yamepingwa na wakili Paul Mwangi ambaye pia ni katibu wa jopo hilo. 
 Kupitia ujumbe wa twitter, Mwangi ameandika kwamba “madai ya Seii hayana msingi wowote na anachosema ni ulaghai.” Ameendela kuandika kwamba “yaliyoandikwa kwenye ripoti ya BBI yaliafikiwa na wanachama wote na kuweka sahihi bila kusurutishwa.” 
 Makundi mbali mbali ya kijamii pia yamedai kwmaba maoni yao hayakutiliwa maanani kwenye ripoi hiyo. 
 Viongozi kutoka jamii za wafugaji wa kuhamahama wamesema kuwa sharti maoni yao yajumulishwe katika ripoti hiyo la sivyo, wataipinga. 
 Naibu wa rais William Ruto na viongozi wengine wanaendelea kushinikiza kujumulishwa kwa maoni ya kila mtu ndipo ripoti hiyo ipitishwe. 
 Utata mkubwa kwenye tipoti hiyo unahusu marekebisho kwenye tume ya uchaguzi, mahakama na maeneo bunge. 
 Mchakato wa kukusanya sahihi milioni moja kutoka kwa raia wa Kenya unatarajiwa kukamilika mwezi Desemba. 
 Tume ya uchaguzi inatarajiwa kuthathmini sahihi hizo kufikia Januari kabla ya mswada wa marekebisho ya katiba kuwasilishwa katika mabunge ya majimbo kupigiwa kura. 
 Imetayarishwa na mwandishi wetu wa Nairobi Kennedy Wandera.
Uchambuzi wa mashirika ya Umoja wa Mataifa na vikundi vya misaada unakadiria kuwa karibu watu 350,000 katika mkoa wa Tigray uliokumbwa na mizozo nchini Ethiopia wako katika hali ya njaa, kulingana na hati ya ndani ya Umoja wa Mataifa ambayo Reuters waliipata Jumatano. 
 Serikali ya Ethiopia inapingana na uchambuzi wa Uainishaji wa Awamu ya Usalama wa Chakula (IPC), kulingana na maelezo ya mkutano juu ya hali ya Tigray ya Kamati iiitwayo Inter-Agency Standing Committee (IASC) iliyoundwa na wakuu wa nchi zisizopungua 18 za Umoja wa mataifa na mashirika wasio Umoja wa mataifa mashirika. 
 Juu ya hatari ya njaa, ilibainika kuwa takwimu za uchambuzi wa IPC ambazo hazijachapishwa zilikuwa zikipingwa na serikali ya Ethiopia, haswa watu wanaokadiriwa kuwa 350,000 kote Tigray wanaaminika kuwa katika hali ya njaa katika hatua ya IPC 5, ilisema hati ya Juni 7.
Huduma za serikali nchini Zimbabwe zimeathiriwa pakubwa baada ya amri ya kufunga baadhi ya shuguli za kawaida ili kupunguza mambukizi ya virusi vya corona wakati idadi ya vifo iliongezeka nchini humo. 

Kwa mujibu wa shirika la habari la AFP, taifa hilo la kusini mwa Afrika limefungiwa shuguli za kawaida tangu Januari, wakati wiki iliopita serikali ikitoa amri kwamba asilimia 10 pekee ya wafanyakazi wa serikali wawe ofisini ili kuzuia maambukizi. 
 Janga hilo limeathiri maafisa wa ngazi za juu serikalini ambapo tayari mawaziri wanne wamekufa, watatu miongoni mwao wakifa katika kipindi cha wiki mbili zilizopota. Ofisi nyingi za serikali zilionekana tupu kuanzia Jumatatu, wakati maafisa wa dharura pekee wakibaki. 
 Kwenye ofisi za kutoa pasi za kusafiria, huduma za dharura zinatolewa pekee kwa wale wanaoonyesha vibali vya kufanya kazi kwenye mataifa ya nje. Kwenye ofisi ya wizara ya elimu, ni maafisa wa mitihani pekee waliobaki. 
 Zimbabwe yenye jumla idadi ya watu milioni 15 kufikia sasa imeshuhudia maambukizi 31,320 na vifo zaidi ya 1,000. Kuna wasi wasi kuwa huenda watu wa Zimbabwe wanaoishi Afrika kusini waliingia nchini na aina mpya ya virusi vya Covid, wakati wa kipindi cha siku kuu za mwisho wa mwaka. 
 Mtayarishi- Harrison Kamau
Mazisihi ya muimbaji kutoka kabila la Oromo aliyeuawa mapema wiki hii yamefanyika Alhamisi katika mji wa Ethiopia wa Ambo chini ya ulinzi mkali. 

Mauaji ya muimbaji Haacaaluu Hundeessaa yamechochoea maandamano ya siku mbili na kusababisha vifo vya zaidi ya watu 80. 
 Sherehe za kuaga mwili wake zilifanyika kwenye uwanja wa Ambo. 
 Mke wa Haacaaluu, Santu Demisew Diro amesema Haacaaluu hakufa, atabaki katika moyo na masikio ya mamilioni ya wa Oromo milele. 
 Naomba mnara wa ukumbusho kwa ajili yake ujengwe mjini Addis Ababa, ambako damu yake ilimwagika, ameongeza Demisew Diro. 
 Matangazo ya moja kwa moja yameonyesha kuwa idadi ya watu kwenye uwanja ilikua ndogo. 
 Polisi wamewarudisha nyuma watu ili wasifike uwanjani, mkazi mmoja wa Ambo ambaye alijaribu kuhudhuria sherehe hizo, lakini akakutana na umati wa watu ambao waliambiwa warudi nyumbani, ameliambia shirika la habari la Reuters. 
 Muimbaji huyo aliuawa Jumatatu mjini Addis Ababa na watu wasiojulikana waliokuwa na silaha. 
 Kifo chake kimesababisha maandamano makubwa mjini Addis Ababa na katika jimbo la Oromia, maandamano ambayo yalipekea zaidi ya watu 80 kuuawa kutokana na milipuko mitatu. 
 Nyimbo za Haacaaluu zilitumiwa na vijana waandamanaji wa kabila la Oromo katika maandamano dhidi ya serekali ya Ethiopia. 
 Maandamano ya miaka mitatu dhidi ya serikali yalimlazimisha Waziri Mkuu wa zamani Hailemariam Desalegn kujiuzulu mwaka 2018, baadae akateuliwa Waziri Mkuu wa hivi sasa, Abiy Ahmed ambae nae ni kutoka kabila la Oromo.
Wakati sitisho la mapigano tete kati ya Israeli na wanamgambo wa Palestina llilianza Jumamosi baada ya siku 11 za mapigano, Wapatanishi kutoka Misri wamefanya mazungumzo na pande zote hasimu ili kuimarisha sitisho hilo. 

Ujumbe wa Misri umewasili Israeli Ijumaa na tangu ulipowasili umekuwa ukisafiri kati ya maeneo ya Israeli na Palestina, mwanadiplomasia wa Misri na maafisa wa Hamas wamesema Jumamosi. 
 Mwanadiplomasia wa Misri amesema mazungumzo ya kuhakikisha kupata sitisho la muda mrefu kumaliza ghasia ni pamoja na kubuni hatua za kuzuia vitendo vilivyopelekea ghasia hizo. 
 Serikali ya Misri imesema imepeleka msafara wa malori 130 ya vifaa vya afya vinavyiohitajika kwa haraka sana na aina nyengine za misaada ya kibinadamu huko Ukanda wa Gaza, misaada hiyo inatarajiwa kuwasili Jumamosi. 
 Jumamosi ilikuwa siku ya kwanza kamili ya sitisho la mapigano ambalo limemaliza mvutano mkubwa wa n ne kati ya Israel na Kikundi cha wanamgambo wa Hamas kwa kipindi cha zaidi ya muongo moja. 
 Israel na Hamas wote wamedai ushindi siku ya Ijumaa. 
   
 Waziri wa Mambo ya Nje wa Marekani Antony Blinken ameandika katika Twitter Ijumaa kuwa “atasafiri kwenda Mashariki ya Kati katika siku zijazo” na kukutana na viongozi wa Israeli, Palestina na wengineo katika eneo. 
 Wizara ya Mambo ya Nje ya Marekani ilisema Alhamisi kuwa Blinken atazungumzia juhudi za kusaidia na kufanya kazi pamoja kujenga mustakbali uliobora kwa Israeli na Palestina” wakati wa ziara yake. 
 Viongozi wa dunia wamepongeza suluhu inayosimamiwa na Misri. 
 Waziri wa Mambo ya Nje wa Uingereza Dominic Raab amesema katika Twitter, “Pande zote lazima zishirikiane kudumisha sitisho na kumaliza wimbi la ghasia zisizo kubalika na vifo vya raia. 
 EU foreign policy chief Josep Borrell said in a statement that working toward a "two-state solution" was the only viable option. 
 Mkuu wa sera za mambo ya nje wa Umoja wa Ulaya Josep Borrell amesema katika taarifa yake kuwa kushirikiana ili kufikia suluhu ya kuwepo mataifa mawili ndio njia bora pekee.
Mgombea kiti cha rais mwenye msimamo wa wastani nchini Iran Abdolnasser Hemmati, amekiri kushindwa kwenye uchaguzi wa rais uliofanyika jana Ijumaa na Imam mwezye itikadi kali za kihafidhina, mwanasheria mkuu Ebrahim Raisi. 

Maafisa wa uchaguzi wa Iran wanasema, Raisi alipata asilimia 62 za kura baada ya asilimia 90 za kura kuhesabiwa, na kwamba idadi ya waliojitokeza kupiga kura ilikuwa ndogo. 
 Shirika la habari la Fars News liliripoti mapema kwamba ni asilimia 37 tu ya wapigaji kura milioni 59 wa taifa hilo walioshiriki kwenye uchaguzi ambao ulishuhudia wagombea kadhaa wakijitoa kabla ya siku ya kupiga kura. 
 Wachambuzi wanasema uchaguzi huu haujawavutia wa Iran ambao wengi wamekasirishwa na ulaji rushwa, na usimamizi mbaya wa uchumi uliobanwa kutokana na vikwazo vya kiuchumi vya Marekani. 
   
  Rais ​Hassan Rouhani mwenye msimamo wa wastani anaeondoka madarakani baada ya mihula miwili, amewapongeza wananchi kwa kumchagua mtu waliompenda atakaye chukua madaraka mwezi Agosti. 
 Viongozi mbalimbali wa nchi za Kiarabu na dunia wanapeleka ujumbe wa pongezi kutokana na ushindi wa Raisi.
Waziri Mkuu wa Israeli Benjamin Netanyahu ametangaza Alhamisi nchi yake itashirikiana na Umoja wa Falme za Kiarabu (UAE) katika vita dhidi ya virusi vya ukimwi licha ya kwamba hakuna uhusiano wa kidiplomasia kati ya nchi hizo mbili.  

Netanyahu amesema ushirikiano huo utakuwa katika nyanja za utafiti, maendeleo na teknolojia, jambo ambalo anasema litaweza kuimarisha huduma za afya katika kanda zima. 
 Waziri mkuu huyo hakutoa maelezo zaidi lakini alisema ushirikaino huo utatangazwa rasmi na mawaziri wa afya wa nchi hizo mbili baada ya mawasiliano ya kina mnamo miezi michache iliyopita. 
 Tangazo lake Netanyahu linatolewa siku chache tu kabla ya Israel kutekeleza nia yake ya kukalia maeneo kadhaa ya Ukanda wa Magharibi na bonde la Jordan. 
 Mpango huo unaoungwa mkono na Marekani umewakasirisha sana Wapalesina na kulaaniwa vikali na jumuia ya kimataifa  
 Siku ya Jumatano viongozi wa Umoja wa Mataifa, Ulaya na nchi za Kiarabu. wameionya Israeli kutusu mpango huo ambar utakuwa pigo kubwa kwa amani ya Mashariki ya Kati.
Muungano wa upinzani kwenye Jamhuri ya Afrika ya Kati Jumapili umeomba uchaguzi uliopangwa kufanyika Decemba 27 usitishwe kutokana na ghasia kutoka kwa makundi ya wapiganaji zinazoendelea nje ya mji mkuu wa Bangui, lakini serikali imesema kuwa ni lazima zoezi hilo liendelee kama ilivyopangwa. 

Jumamosi iliopita serikali ililaumu aliekuwa rais wa taifa hilo Francois Bozize kwa kupanga kupindua serikali baada ya kunyimwa nafasi ya kuwania kiti cha urais. Kwa mujibu wa shirika la habari la Reuters, mapigano yamekuwa yakiendelea kwenye miji kadhaa uliwemo ule wa Mbaiki ulioko takriban kilomita 100 kutoka Bangui. 
 Muungano wa upinzani unaojulikana kama Cod2020, na ambao Bozize ni mwanachama unadai kuwa ghasia zimezuia wagombea wa urais na ubunge kufanya kampeni zao. Wanasema kuwa vifaa muhimu vya kampeni pia vimeharibiwa kwenye ghasia hizo wakati pia kukiwa na madai ya kutishiwa maisha. 
 Kupitia taarifa ya pamoja wamesema kuwa zoezi la uchaguzi haliwezi kufanyika kamwe kwa mazingira yaliopo nchini. 
   
 Mtayarishi: Harrison Kamau
Serikali ya Rwanda imepiga marufuku usafiri wa umma na wa kibinafsi kati ya wilaya na mji mkuu wa Kigali, baada ya kuongezeka kwa maambukizi ya virusi vya Corona. 

Maafisa wa afya hata hivyo wamesema kwamba usafiri wa ndani na nje ya nchi utaendelea lakini wasafiri wanahitajika kuwa na cheti kuonyesha kwamba wamepimwa virusi vya Corona. 
 Watu 105 walifariki mwezi Desemba mwaka uliopita, na kuwa mwezi ambao ulirekodi idadi kubwa zaidi ya vifo kutokana na virusi vya Corona nchini Rwanda. 
 Maafisa wana Imani kwamba masharti ya kuzuia usafiri kati ya wilaya yatasaidia kupunguza kiwango cha maambukizi. 
 Watu 820 wamethibitishwa kuambukizwa virusi vya Corona na 30 kufariki kutokana na virusi hivyo nchini Rwanda 
 Msimamizi wa afya ya msingi nchini Rwanda Tharcisse Mpunga, ameambia shirika la habari la serikali ya Rwanda kwamba kutokana na kiwango cha maambukizi, Rwanda inastahili kusitisha shughuli za kawaida na watu kulaazimishwa kukaa nyumbani na usafiri wa watu kuingia nchini humo kusitishwa kwa mda wa siku 14 ili kudhibithi maambukizi. 
 Kulingana na masharti mapya, shughuli zote za biashara zitatakiwa kufungwa saa kumi na mbili jioni saa za Rwanda. Mikutano yote imepigwa marufuku. 
 Kila mtu anatakiwa kuwa nyumbani kwake ifikapo saa nne usiku hadi saa kumi kamili asubuhi. 
 Imetayarishwa na Kennes Bwire, VOA, Washington DC
Maporomoko ya ardhi na mafuriko kutokana na mvua kubwa iliyonyesha mashariki mwa Indonesia yamesababisha vifo vya watu wasiopungua 23 na kupelekea maelfu kuhama makazi yao. 

Shirika la kupambana na majanga nchini humo, limesema hayo Jumapili na kueleza kuwa matope yaliporomoka kutoka milima inayozunguka vijiji vilivyoathiriwa, muda mfupi baada ya saa sita usiku na kuharibu takriban nyumba 50 katika kijiji cha Lame-nele kwenye Kisiwa cha Flores, katika mkoa wa mashariki wa Nusa Te-ngara. 
 Waokoaji walipata miili 20 na majeruhi tisa, alisema Raditya Jati, msemaji wa shirika la Kitaifa la kupambana na majanga. Miili mingine mitatu ilipatikana ya wanakijiji ambao walisombwa na mafuriko katika kijiji cha Oyang Bayang. 
 Mvua hizo za usiku zilisababisha mito kufurika, na maporomoka makubwa ya ardhi. 
 Mamia ya watu walikimbia nyumba zilizokuwa zimezama, ambazo zingine zilisombwa na mafuriko, Jati alisema. 
 Mamia ya watu walihusika katika juhudi za uokoaji, lakini usambazaji wa misaada ulikwamishwa na kukatwa kwa umeme, barabara zilizofungwa na umbali wa eneo ambalo, limezungukwa na maji machafu na mawimbi makubwa, kwa mujibu wa maafisa wa serikali. 
 Mafuriko makubwa pia yameripotiwa katika mji wa Bima, ulioko katika jimbo jirani la Magharibi mwa Nusa Tenggara, na kulazimisha karibu watu 10,000 kukimbia, Jati alisema.
Hatua hii imefuatia uamuzi wa Kenya Jumanne kuruhusu Watanzania kuingia Kenya bila kukaa karantini ya siku 14 

Serikali ya Tanzania imeondoa marufuku iliyokuwa imeyawekea mashirika ya ndege ya Kenya kutoingia nchini humo, na sasa ndege za Kenya, ikiwemo shirika kuu la Kenya Airways (KQ), zinaweza kufanya safiri za kwenda na kurudi Tanzania.  
 Mamlaka ya safari za anga Tanzania TCAA, imesema katika taarifa fupi Jumatano kuwa imeondoa marufuku hiyo, siku moja baada Kenya kuijumuisha Tanzania katika orodha mpya ya nchi ambazo raia wake wanaruhusiwa kuingia Kenya bila kukaa karantini ya siku 14.  
 Mgogoro wa safari za ndege ulianza August 1 Kenya ilipotoa orodha ya kwanza ya nchi zilizoruhusiwa kuingia Kenya bila karantini na kuiwacha Tanzania nje ya orodha hiyo. Mara moja Tanzania ilijibu kwa kuondoa ruhusa kwa shirika la KQ kutua katika viwanja vya Tanzania. Marufuku hiyo ilidumu kwa miezi miwili.  
 Taarifa hiyo iliyosainiwa na mkurugenzi mkuu wa TCAA Hamza Johari imesema kwamba Tanzania “imechukua hatua ya kuondoa marufuku hiyo baada ya Kenya kuondoa marufuku ya kutaka wasafiri kutoka Tanzania kuwekwa karantini ya siku 14.”  
 Taarifa hiyo inaendelea kusema kwamba “kwa ajili ya kujibu hatua hiyo kwa kiwango sawa, Tanzania itaondoa marufuku iliyowekewa ndege zote kutoka Kenya ambapo ni Pamoja na Kenya airways, Fly 540 limited, Safarilink Aviation na AirKenya Express Limited, na kwamba ndege hizo zinaweza kurejea safari zake mara moja.  
 Nchi hizo zimekuwa na mbinu tofauti ya namna ya kupambana na janga la virusi vya Corona, Tanzania ikisisitiza kwamba hakuna virusi vya Corona kabisa nchini humo.  
 Imetayarishwa na Kennes Bwire, VOA, Washington DC
Rais mstaafu wa Marekani Barack Obama Jumamosi alitoa hotuba mbili kwa njia ya mtandao – ya kwanza ni mahafali ya wahitimu wa vyuo vya kihistoria vilivyoasisiwa na watu weusi maarufu kama HBCU na nyingine kwa wahitimu wa mwaka 2020 wa shule za sekondari.  

Mahafali hizo mbili zilionyeshwa mubashara kupitia mitandao ya YouTube, Facebook na Twitter kwa sababu ya amri ya kutotoka nje iliosababishwa na janga la virusi vya corona lilioko duniani na kufanyika kama njia mbadala ya utamaduni wa sherehe za kumaliza masomo. 
 Pamoja na hongera za kawaida ambazo zinatolewa kwa wahitimu wakati kama huu, Obama alikosoa uongozi wa Marekani ulioko madarakani, jambo ambalo rais huyo mstaafu amekuwa akijizuia kufanya. 
 Obama alizungumzia janga la corona na jinsi lilivyodhihirisha ukosefu wa usawa nchini Marekani. Pia ameukosoa uongozi wa Marekani jinsi unavyolishughulikia janga hilo, bila ya kumtaja Rais Donald Trump.  
 Obama amewaambia wahitimu hao “itawabidi mkuwe kwa haraka kuliko baadhi ya vizazi vilivyopita. Janga hili limetikisa mwenendo wa kawaida na imedhihirisha wazi matatizo mengi yaliyojikita katika nchi yetu – kuanzia kukosekana usawa kiuchumi hadi matabaka ya kikabila na ukosefu wa huduma ya msingi ya afya kwa watu wanaohitajia. Imewazindua vijana wengi juu ya ukweli wa kuwa njia za kizamani za kuendesha mambo hazifanyi kazi; na kuwa haijalishi ni kiwango gani cha fedha unapata iwapo kila mtu anayekuzunguka ana njaa na anaumwa; na kuwa jamii yetu na demokrasia yetu inafanya kazi pale tu tunapokuwa hatujifikirii sisi wenyewe tu, lakini kuhusu kila mmoja wetu.” 
 Aliongeza kusema, janga hili “limeondoa pazia” kuhusu “ukweli thabiti” na kwamba “ni kitu ambacho sote hatimaye lazima tuukubali mara tu utoto wetu unapofikia kikomo. Wazee wote wale ambao mlikuwa mnafikiria ndio wasimamizi na wanajua kile wanachokifanya? Imedhihirika hawana majibu yote. Wengi wao hata hawaulizi maswali sahihi. Kwa hiyo kama ulimwengu utakuwa na hali bora zaidi, itakuwa ni jukumu lenu. 
 Aliwatahadharisha wahitimu hao dhidi ya “kufanya mambo yanayo wapendeza, na yale yaliyo rahisi – hivyo ndivyo watoto wadogo wanavyofikiria. Kwa bahati mbaya wale wanaoitwa watu wazima, wakiwemo baadhi na vyeo vya kuvutia na kazi muhimu, bado wanafikra kama hizo za kitoto --- na ndiyo sababu mambo yameharibika.” 
 Obama amesema anatarajia kuwa kila mhitimu badala yake “atajikita katika maadili yenye kudumu, kama vile ukweli, uchapaji kazi, kuwajibika, uadilifu, ukarimu, na kuheshimu wengine. Sio kwamba mtapatia kila wakati, mtafanya makosa kama vile sote tunavyokosea. Lakini mkisikiliza ukweli ulioko ndani ya nafsi zenu, hata kama ni jambo gumu, hata kama halikupendezi, watu watatambua. Wataegemea kwenu nyinyi. Nyinyi mtakuwa ni sehemu ya suluhisho badala ya kuwa sehemu ya tatizo." 
 Akiongea na wahitimu hao wa vyuo ambavyo kihistoria viliasisiwa na watu weusi Obama amesema, “Hebu tuweni wakweli, ugonjwa kama huu [COVID-19] inadhihirisha masuala ya ndani ya kukosekana usawa na majukumu zaidi yanayo wakabili jamii za watu weusi ambayo historia inatuonyesha namna walivyokabiliana nayo katika nchi hii. 
 Rais huyo mstaafu alisema, “Tunashuhudia kukosekana uwiano wa athari ya COVID-19 katika jamii zetu, kama vile tunavyoshuhudia pale mtu mweusi anapotoka kufanya mazoezi ya kukimbia na baadhi ya watu wanahisi wanaweza kumsimamisha, kumhoji na kumtupia risasi iwapo hatasimama kujibu maswali yao,” akifanya rejea ya tukio la Ahmaud Arbery, Mtu mweusi wa miaka 25 aliyepigwa risasi wakati akifanya mazoezi huko Georgia.
Mzozo kati ya Kenya na Uingereza umeendelea kutokota baada ya serikali ya taifa hilo la Afrika Mashariki kutangaza masharti mapya kwa abiria wanaotoka au kupitia Uingereza. 

Kwa mujibu wa taarifa iliyotolewa na Wizara Mambo ya Nje ya Kenya, masharti hayo yataanza kutekelezwa kuanzia Aprili 9, 2021, ambayo ni siku ya Ijumaa. 
 Uamuzi huu unaonekana kama ulipizaji kisasi, kufuatia hatua ya Uingereza kupiga marufuku abiria wote wa ndege waliopitia au kutoka nchini Kenya. 
   
 Aidha taarifa hiyo inaeleza kwamba abiria kutoka Uingereza ni sharti wawe na vyeti vya kuonyesha kuwa hawana virusi vya Corona, na kwamba wamepata chanjo ya Covid-19, kwa mujibu wa gazeti la Daily Nation. 
 Abiria hao pia wameagizwa kujitenga na watu wengine kwa siku saba baada ya kuwasili nchini. Ndege za mizigo hata hivyo, hazijaorodheshwa kwenye marufuku hiyo, ila marubani na wafanyakazi wake wengine, ni sharti wawe na vyeti vinavyohitajika, vya kuonyesha hawana virusi, na kwamba wamepokea chanjo ya Covid-19. Siku ya Alhamisi, Uingereza iliiongeza Kenya, Ufilipino na Bangladesh, kwenye orodha ya nchi ambazo, abiria wake hawataruhusiwa kuingia nchini.
Takwimu mbali mbali zinaonyesha mmoja kati ya wasichana kumi hukosa shule wakati wao wa hedhi. 

Elimu kuhusu afya ya uzazi pamoja na masuala yanayofungamana na ngono ni baadhi ya mambo yanayoendelea kuzua gumzo pamoja na hisia mbalimbali katika jamii nyingi barani Afrika. 
 Kulingana na tamaduni nyingi za kiafrika, mijadala kama hii haipaswi kuzungumziwa hadharani huku wanaume wakikwepa kujihusisha na shughuli zinazowahusu wanawake moja kwa moja. 
 Hata hivyo vijana wengi Afrika Mashariki wanaonekana kuchangamkia harakati za kijamii kama njia mojawapo ya kutoa hamasa kuhusu mambo yanayogusa jamii. 
 James Atito ni kijana mwanaharakati kutoka Mombasa nchini Kenya ambaye amewashangaza wengi baada ya kuamua kujitosa katika kampeni ya kuangazia masuala ya hedhi kwa wasichana. 
 Atito anayefahamika kama “The Period Man” anasema alijitwika jukumu hilo baada ya kuona wasichana wengi wadogo wakipata taabu kwa kukumbwa na matatizo fulani wakati wa siku zao za hedhi. 
 “Kuna wakati nilienda sehemu inaitwa Turkana nikakuta wasichana wadogo wamekaa kwenye mitaro ya maji wakati wa hedhi na nilipowauliza wakasema hawakuwa na sodo za kujihifadhi wakati wa hedhi” anasema James Atito. 
 “Mimi mwenyewe nina dada yangu mdogo na nilipoona matukio kama yale niliguswa sana.” Atito aliongeza. 
 Kupitia kampeni yake ya “The Period Man”, Atito mwenye umri wa miaka 28 amekuwa akitembelea maeneo ya umma ikiwemo sokoni, shuleni pamoja na maeneo ya ibada na kuzungumza na wasichana huku pia akisambaza sodo taulo maalum ambazo hutumika wakati wasichana wakiwa katika hedhi. 
 PINGAMZI KUTOKA KWA JAMII. 
 Sio kawaida jamii kuona kijana mdogo wa kiume akijishughulisha na kampeni inayozungumzia masuala ya wanawake na hivyo Atito alipitia changamoto nyingi kabla jamii kumuelewa. 
 Watu wengi katika mji wa Mombasa na pwani ya Kenya kwa ujumla wameshikilia sana dini ya Kiislamu na imekuwa changamoto kwa Atito kueneza kampeni yake hasa katika maeneo ya umma. 
 “Watu wengi wananikashifu wakiniambia mimi kama mwanamme sifai kuzungumzia masuala ya hedhi, wengine wanasema dini hairuhusu” Anasema Atito. 
 “Kuna baadhi ya watu hasa wanawake na vijana hunishambulia kupitia mtandao wangu wa Facebook wakiniambia niwache ninachokifanya.” Anaongeza Atito ambaye mara nyingi akitembea huwa amebeba visodo kwenye mfuko. 
 WASICHANA WABADILISHA DHANA 
 Hadi kufikia sasa, mpango huo alioanzisha mwaka jana 2019 umefaulu kuwafikia takriban wasichana 2,000 katika pwani ya Kenya. 
 VOA Swahili imezunguma na Beatrice Adhiambo, mmoja kati ya wasichana wanaoendelea kufaidika na mpango huu wa “The Period Man.” 
 Beatrice ambaye ni mwanafunzi wa shule ya upili anasema kwa mara ya kwanza ilikuwa vigumu kujihusisha na mpango huo huku pia akishindwa kuzungumzia hali yake ya hedhi hadharani. 
 “Kabla sijajiunga na mpango huu nilikuwa nikiogopa sana kuzungumzia hali yangu ya hedhi hasa mbele ya wanaume, nilikuwa naona aibu lakini nimepata ufahamu mkubwa sasa” anasema Beatrice. 
 Mpango huu wa “The Period Man” nchini Kenya unajiri wanaharakati wa kijamii wanaoendelea kushinikiza serikali mbalimbali kuweka mikakati ya kuhakikisha bidhaa kama vile taulo za hedhi zinapatikana kwa urahisi. 
 Takwimu mbalimbali zinaonyesha kuwa mmoja kati ya wasichana kumi katika eneo la Afrika kusini mwa janga la Sahara hukosa shule kila mara wakati wao wa hedhi na hivyo kuathiri masomo yao. 
 Na Salma Mohamed.
Msemaji wa Katibu Mkuu wa Umoja wa Mataifa Antonio Guterres anasema katibu mkuu “ameshtushwa sana na habari za kugunduliwa makaburi ya jumla katika siku za karibuni, mengi kati ya hayo katika mji wa Tarhouna” nchini Libya. 

Tarhouna ilikuwa ngome ya muasi Jenerali Khalifa Haftar na vikosi vyake, lakini hivi karibuni ilikombolewa. 
 Msemaji wa Guterres, Stephane Dujarric anasema mkuu wa UN ameamuru “uchunguzi wa kina na wa uwazi ufanyike, na waliotenda uhalifu huo kufikishwa mbele ya sheria. 
 Guterres pia ametoa msaada wa UN, Dujarric anasema, “ kufukua makaburi hayo, kuwatambua waathirika, kuchunguza sababu za vifo vyao na kukabidhi miili hiyo kwa familia zao.” 
 Philippe Nassif, mkurugenzi wa shirika la kutetea haki (Amnesty International) kwa Mashariki ya Kati na Afrika Kaskazini, ameliambia shirika la habari la Associate Press kuwa alitaka taasisi yake au UN “ kwenda Libya na kukusanya ushahidi juu ya kufanyika kwa jinai ya kivita na mauaji mengine … ili hatimaye mchakato ufanyike kutafuta haki kwa wale waliodhulumiwa. 
 Tarhouna iko kilomita 65 kusini mashariki ya mji mkuu wa Libya, Tripoli.
Afisa wa polisi mjini Atlanta, Georgia, amefukuzwa kazi baada ya video inayomuonyesha anampiga risasi mtu mmoja mweusi na kuuawa, kutolewa na idara ya polisi mapema Jumapili. 

Mkuu wa Polisi wa mji wa Atlanta Erika Shields, amejiuzulu baada ya Rayshard Brooks, umri miaka 27, kuuawa Ijumaa usiku, na kusababisha wimbi jipya la maaandamano mjini Altanta baada ya kuwepo maandamano makubwa ya kulaani kifo cha George Floyd akiwa chini ya ulinzi wa polisi huko Minneapolis yaliyokuwa yamepungua kasi.  
 Afisa aliyefukuzwa kazi ametambulishwa kama Garret Rolfe, aliyekuwa ameajiriwa Oktoba 2013, na yule aliyesitishwa kazi akiwa analipwa ni Devin Brosnan, aliyekuwa ameajiriwa Septemba 2018, kwa mujibu wa tarifa iliyotolewa na msemaji wa polisi Sajenti John Chafee. 
 Idara ya polisi pia imetoa picha za video za kamera inayovaliwa na maafisa wa polisi na ile iliyofungwa kwenye gari zao. 
 Zaidi ya dakika 40 zilipita kati ya muda ambao Brosnan alikuwa akigonga mlango wa gari ya Brooks wakati akiwa ameweka gari yake katika njia ya mgahawa wa Wendy na pale risasi ziliporindima; Rolfe aliwasili katika eneo la tukio dakika 16 baadae.  
 Mlio wa risasi unasikika katika video hiyo kutoka katika kamera iliyokuwa katika gari la Rolfe na kutoka katika kamera zote mbili maafisa hao walizokuwa wamezivaa, lakini hazikuonyeshwa popote katika video nne zilizorikodiwa na kutolewa na polisi.  
 Kamera zote mbili zilizokuwa zimevaliwa zilianguka wakati wa purukushani hiyo ambapo Rolfe alikuwa anataka kumfunga pingu Brooks baada ya kuongea naye kwa dakika 20, japokuwa Brooks anaonekana akitaka kupigwa miale ya kumdhibiti kwa chombo maalum kijulikanacho kama Taser kabla ya kupigwa risasi. 
 Waandamanaji Jumamosi usiku waliwasha moto mgahawa wa Wendy’s ambako Brooks aliuawa usiku moja kabla ya tukio hilo na kuzuia njia ya barabara kuu iliyoko karibu. 
 Moto huo ulizimwa ilipofika saa tano na nusu usiku, lakini picha za video za kituo cha habari cha eneo zilionyesha moto huo tena majira ya saa kumi alfajiri Jumapili. Polisi wa Atlanta wanasema watu 36 wamekamatwa wakiwa katika maandamano majira ya saa sita usiku. 
 Meya wa Atlanta Keisha Lance Bottoms alitangaza kujiuzulu kwa mkuu wa polisi wakati wa mkutano na waandishi wa habari mchana Jumamosi na kuamrisha mara moja afisa aliyepiga risasi.
Rais mteule wa Marekani Joe Biden, ameahidi kuteua baraza la mawaziri ambalo ametaja kama “litafanana kama Marekani,” akiahidi kuwateua wana kadhaa katika serikali yake. 

Biden amemteua Avril Haines kuwa mkuu wa idhara ya ujasusi wa kitaifa na Janet Yellen kama waziri wa fedha. Ni wanawake wa kwanza kuteuliwa katika nafasi hizo. 
 Ahadi ya Biden ya kuwa na serikali yenye usawa wa kijinsia inafuatia mifano kadhaa katika serikali mbalimbali duniani. 
 Ifuatayo ni orodha ya nchi 7 zinazoongoza kwa usawa wa kijinsia serikalini. 
 Rwanda 
 Rwanda, ambayo ni nchi ndogo ya Afrika Mashariki, inajivunia kwa sifa kubwa ya kuwa na idadi kubwa ya wanawake katika nafasi za kisiasa na serikalini. 
 Karibu theluthi tatu ya wabunge na asilimia 52 ya mawaziri ni wanawake. Spika wa bunge chini ni mwanamke. 
 Wizara za habari na mawasiliano, biashara na viwanda zinaongozwa na wanawake. 
 Katiba ya Rwanda iliyoandikwa mwaka 2003, baada ya vita vya kimbari vya mwaka 1994 inatoa fursa kwa wanawake wengi kushiriki katika siasa, ikitaka asilimia 30 ya viti vya kisiasa kutengewa wanawake. 
 Wakati wa maadimisho ya siku ya kimataifa ya wanawake mwaka 2020, rais wa Rwanda Paul Kagame aliandika ujumbe wa twiter kwamba “kila wakati wanawake wanafanikiwa, nchi nzima inafanikiwa maendeleo hayawezi kupatikana bila ya kuwepo usawa wa kijinsia.” 
 Ethiopia 
 Ethiopia ni nchi ya pili yenye idadi kubwa ya watu Afrika. Imechukua hatua madhubuthi kuimarisha usawa wa kijinsia katika uteuzi wa maafisa serikalini tangu waziri mkuu Abiy Ahmed alipoingia madarakani mwaka 2018. 
 Aliyekuwa mwanadiplomasia Sahle-Work Zewde alichaguliwa kuwa rais Octoba 2018 na kuwa mwanamke wa kwanza kushikilia nafasi hiyo nchini humo. 
 Meaza Ashenafi aliteuliwa kuwa jaji mkuu mwezi Novemba mwaka 2018. 
 Asilimia 45 ya mawaziri katika serikali ya Abiy Ahmed ni wanawake. 
 Wizara za uchukuzi, maendeleo ya mijini na ujenzi zinaongozwa na wanawake. 
 Canada 
 Kwa mara ya kwanza katika historia ya Canada, baraza la mawaziri lilipata idadi sawa ya wanawake na wanaumme miaka 5 iliyopita, waziri mkuu Justin Trudeu alipoanzisha utawala wa usawa wa jinsia. 
 Baraza la mawaizi lina wanawake 18 na wanaumme 18. 
 Naibu wa waziri mkuu ambaye pia ni waziri wa fedha Chrystia Freeland, ni mwanamke. 
 Colombia 
 Rais wa Colombia Ivan Duque alipoingia madarakani mwaka 2018, aliteuwa idadi sawa ya wanawake na wanaumme katika baraza la mawaziri. Hatua hiyo ilikuwa ya kwanza kuwahi kutokea nchini humo, ambapo kwa mara ya kwanza, mwanamke aliteuliwa kuwa waziri wa mambo ya ndani. 
 Kwa sasa, wanawake sita wanaongoza wizara mbalimbali kati ya baraza lake la mawaziri 16. 
 Marta Lucia Ramirez ni mwanamke wa kwanza kuwa makam war ais nchini Colombia. 
 Afrika kusini 
 Mnamo mwezi Juni 2019, rais wa Afrika kusini Cyril Ramaphosa alisifiwa alipoteua baraza lake la mawaziri ambalo asilimia 47 ni wanawake, ikiwa ni mara ya kwanza katika historia ya nchi hiyo. 
 Wizara 14 kati ya 28 zinaongozwa na wanawake. 
 Japo kuwa wanaokosoa kwamba nafasi za juu kama rais na naibu wake zimeshikiliwa na wanaumme, kuna wanaosema kwamba uteuzi wa Ramaphosa ni hatua nzuri nay a kuleta matumaini ya kupatikana usawa wa jinsia nchini Afrika kusini. 
 Iceland 
 Iceland in historia ya kuchagua wanawake kuwa kiongozi wa serikali, tangu mwaka 1980 wakati Vigdís Finnbogadóttir alipokuwa rais. 
 Alikuwa madarakani hadimwaka 1996. 
 Iceland imeongozwa na wanawake kwa miaka 22 katika miaka 50 iliyopita. 
 Kati ya wizara 10 katika serikali ya nchi hiyo ndogo, zinaongozwa na wanawake, ikiwemo wizara ya haki. 
 New Zealand 
 Waziri mkuu wa sasa Jacinda Arden, alishinda uchaguzi mkuu wa mwezi Oktoba kwa kishindo. Bunge la New Zealanda lina idadi kubwa ya wanawake. 
 Baraza la mawaziri lenye mawaziri 20, lina wanawake 8. 
 Nanaia Mahuta ni mwanamke wa kwanza kuwa waziri wa mambo ya nje wa New Zealand. 
 Imetayarishwa na Kennes Bwire, VOA, Washington DC
Baraza la utawala nchini Sudan lilikubali kujiuzulu kwa mwendesha mashtaka wa umma na kumwondoa mkuu wa mahakama katika wadhifa wake, taarifa ya baraza hilo ilisema Jumatatu. 
 Hakuna sababu iliyotolewa juu ya uamuzi huo, ingawa taarifa hiyo ilisema kwamba Mwendesha Mashtaka wa Umma Tajalsir al-Hibir aliomba mara kadhaa kuachia madaraka. 
 Baraza lilitoa tangazo hilo chini ya wiki moja baada ya waandamanaji wawili kuuawa kwenye maandamano ya kuadhimisha siku ya uvamizi mbaya katika eneo la maandamano wakati wa ghasia za 2019 zilizomuondoa madarakani rais wa zamani Omar al-Bashir. 
 Majibu ya mauaji hayo ya wiki iliyopita yanaonekana kama mtihani wa uhusiano tete kati ya mamlaka ya raia na ya kijeshi ambao sasa wanashirikiana madaraka. 
 Baada ya hayo kutokea, baraza la mawaziri la mpito la kiraia la Sudan lililalamikia ucheleweshaji wa kuwafikisha mahakamani wahusika wa uvamizi wa mwaka 2019 na matukio mengine yanayohusishwa na wafuasi wa utawala wa zamani.
Mkuu wa Kanisa Katoliki ulimwenguni Papa Francis mapema Jumatatu amekamilisha ziara ya siku nne nchini Iraq ikijumuisha mikutano na viongozi wa Kiislamu na Kikristo na kuhimiza umuhimu wa kuishi pamoja kwa amani. 

Rais wa Iraq Barham Salih alikuwa miongoni mwa watu mashuhuri waliokuwa kwenye uwanja wa ndege wa Baghdad kumsindikiza Francis. 
 Jumapili kiongozi huyo aliitembelea Mosul ambao ni mji uliyokuwa ngome ya Islamic State wakati mmoja, aliwaombea waathirika wa vita kwenye eneo la bustani. 
 Baadaye aliutembelea mji wa Qaraqosh wenye wakristo wengi na ambao ulichukuliwa na wanamgambo wa Islamic State. 
 Papa Francis pia ameongoza misa Jumapili kwenye uwanja wa michezo wa Franso Hariri mjini Ibril ambako kutokana na hali ya janga la virusi vya corona, ni watu 10,000 pekee waliyoruhusiwa kuhudhuria. 
 Jumamosi , kiongozi huyo mwenye umri wa miaka 84 alikutana na kiyongozi wa kiislamu Ayatollah Ali la Sistani mwenye umri wa miaka 90 nyumbani kwake mjini Najaf.
Afisa mmoja wa polisi wa Bunge la Marekani ameuawa na mwingine amejeruhiwa Ijumaa wakati dereva mmoja alipovurumisha gari lake na kugonga kizuizi nje ya jengo la Bunge. 

Polisi huko Bungeni wamesema mshukiwa huyo alitoka kwenye gari akiwa na kisu mkononi na kuelekea kuwashambulia maafisa wa polisi. Polisi hao walimfyatulia risasi. Mshukiwa huyo ametajwa kuwa ni Noah Green, ana umri wa miaka 25. Polisi wanafanya uchunguzi wa historia yake kupata fununu kilichomsukuma kufanya shambuliz hilo. 
 Gazeti la Washington Post limeongea na kaka yake Green, Brendan ambaye amesema ndugu yake alikuwa na matatizo ya akili ya afya kwa muda sasa. Ndugu hao wanaishi kwenye nyumba moja huko Virginia. Brendan amesema Noah alimtumia ujumbe wa maandishi Alhamisi baada ya kuondoka nyumbani akisema, “Samahani lakini naondoka na kwenda kuishi ambako sitakuwa na makazi.” 
 Jarida la Newsweek liliweza kupata baadhi ya ujumbe wa mshukiwa alioweka katika Facebook kabla ya kuondolewa na chombo hicho kikuu cha mawasiliano. 
 Ujumbe mmoja ulibaini kuwa Green alikuwa mfuasi wa Mhubiri Louis Farrakhan, kiongozi wa kikundi cha Nation of Islam(NOI). 
 “Mhubiri huyu yuko hapa kuniokoa mimi na binadamu wote, hata kama nitakabiliwa na kifo,” ujumbe huo ulisema. 
 Kituo cha Kisheria cha Southern Poverty Law, kikundi cha watetezi wa kisheria kinalenga katika maswali ya haki za kiraia na madai ya maslahi ya umma, kilikuwa kimeiorodhesha NOI kama kikundi chenye chuki. 
 Polisi wamemtaja afisa aliyekufa katika shambulizi hilo kama William “Billy” Evans. Alikuwa ni mmoja wa maafisa katika kitengo cha dharura na mkongwe aliyehudumu katika kikosi cha polisi cha Bunge la Marekani kwa miaka 18.  
 “Mimi na Jill tulivunjika moyo kusikia shambulizi kwenye kituo cha ukaguzi katika viwanja vya Bunge la Marekani, lililomuuwa afisa William Evans wa Kikosi cha Polisi cha Bunge la Marekani, na pia kumuacha afisa mwenzake akiwa mahtuti,” Rais Joe Biden amesema katika taarifa yake Ijumaa mchana. 
 Biden, ambaye alipewa maelezo juu ya shambulizi hilo, yuko katika mapumziko ya wikiendi ya Pasaka huko Camp David, sehemu ya mapumziko yar ais iliyoko Maryland. Ameagiza bendera zote White House zipepee nusu mlingoti. 
 Tukio la Ijumaa lilitokea katika sehemu ya kizuizi cha ukaguzi wa magari Mtaa wa Constitution, upande wa jengo la Seneti la eneo la Bunge la Marekani. 
 Shambulizi hilo “halielekei kuwa linahusiana na ugaidi, lakini bila shaka tutaendelea kuchunguza,” Robert Contee, kaimu mkuu wa Idara ya Polisi ya Mjini Washington amewaambia waandishi wa habari Ijumaa. 
 Polisi mjini Washington, kwa kusaidiwa na Idara ya Upelelezi (FBI) 
 ofisi ya Washington, itaendelea kufanya uchunguzi wa shambulizi hilo la Ijumaa. 
 “Leo, Marekani imevunjika moyo kwa tukio hili la kusikitisha na kifo cha kishujaa cha mmoja wa maafisa wa polisi wa Bunge la Marekani : Afisa William Evans, “Spika wa Baraza la Wawakilishi Nancy Pelosi amesema katika taarifa yake. “Ni shahidi wa demokrasia yetu.”  
 Katika ujumbe wa Twitter Ijumaa, kiongozi wa walio wachache katika Baraza la Seneti Mitch McConnell amesema, “Tuwaombee maafisa wa polisi wa Bunge la Marekani ambao wameshambuliwa katika eneo hilo. Bado tunapokea taarifa juu ya kile kilichotokea. Tunawashukuru Polisi wote wa Bunge la Marekani na wale wote wanaoshughulikia hali za dharura ambao wako katika eneo la tukio.”
Nchi ya Botswana ina kiwango cha juu kilichoripotiwa na kinachoongezeka cha visa vya ubakaji. Wabunge nchini humo hivi karibuni waliunda kamati ya kushughulikia shida hiyo na kupanga kuanzisha usajili wa wahalifu wa kingono. 
 Lakini wanaharakati kama mwathirika wa ubakaji Refilwe Mooki wanasema hatua hizo hazitoshi. 
 Mwimbaji na mwanaharakati Refilwe Mooki alichukua masomo ya kujilinda baada ya kubakwa mwaka 2017. 
 Mwaka jana, jeraha lake la moyoni lilifunguliwa tena wakati dada yake mdogo pia aliposhambuliwa. 
 Mooki anaongoza kampeni ya Sema Hapana kwa ubakaji nchini Botswana, ambapo visa vya ubakaji vilivyoripotiwa vimeongezeka katika miaka michache iliyopita. 
 Serikali imegundua kuwa masharti ya janga la corona yameongeza unyanyasaji wa kijinsia, na mwaka huu ilitangaza kamati na daftari la usajili wa makosa ya kijinsia kushughulikia shida hiyo. 
 Lakini wanaharakati kama Desmond Lunga wanasema wanahitaji hatua zaidi ya sera wanahitaji hatua. 
 Wahanga wa ubakaji nchini Botswana wanasema polisi hawachukui shida zao kwa uzito unaostahili, na kesi mara nyingi hazifikishwi mahakamani. 
 Ili kushughulikia shida hizo, mamlaka zinasema zinajaribu vitengo vya unyanyasaji wa kijinsia katika vituo vya polisi na mahakama maalum ili kuharakisha kesi zao. 
 Hiyo inaongeza matumaini kwamba sauti za waathirika kama Mooki mwishowe zinaweza kusikika.
Idadi ya watu waliofariki kufuatia shambulizi la bunduki mjini San Jose, jimbo la California hapa Marekani, imefikia tisa. 

Haya yanajiri huku uchunguzi ukiendelea kubaini ni nini kilipelekea mshukiwa, ambaye pia alifariki, kuanza kuwapiga watu risasi kiholela jana asubuhi. 
 Waathiriwa wanane, ambao walikuwa na umri wa kati ya miaka 29 na 63, walitambuliwa jana Jumatano. 
 Wa tisa, Alex Ward Fritch, mwenye umri wa miaka 49, alisafirishwa kwenda Kituo cha Matibabu cha Santa Clara, akiwa katika hali mbaya, na aliaga dunia jana jioni. 
 Shambulizi hilo limefufua mjadala mkali wa kitaifa kuhusu sheria za umiliki wa silaha hapa Marekani
Rais wa Algeria Abdelmadjid Tebboune Alhamisi amesaini sheria inayoitisha uchaguzi wa awali wa bunge tarehe 12 June baada ya kulivunja bunge mwezi uliyopita. 
 Uchaguzi wa bunge ulikua umepangwa kufanyika mwaka wa 2022, lakini mwezi Februari rais Tebboune alilivunja bunge na kuomba uchaguzi mwengine ufanyike kabla ya mwaka huu kama sehemu ya mageuzi. 
 Tebboune aliachia huru darzeni ya wanaharakati wanaotetea demokrasia wa vuguvugu la Hirak lililoanda maandamano ya mabadiliko, ambalo lilimlazimisha mtangulizi wake Abdelaziz Boutlefika kujiuzulu mwaka wa 2019. 
 Uchaguzi unaokuja wa bunge utafanyika chini ya sheria mpya ya uchaguzi, ambayo iliidhinishwa na rais Tebboune, taarifa kutoka ofisi yake imesema. 
 Mwezi uliopita, Tebboune aliahidi kuwa uchaguzi hautakuwa na ufisadi, na utafungua milango ya bunge kwa vijana, akiongeza kuwa lazima vijana wawe na uzito wa kisiasa. 
 Maandamano yalionekana kama mwamko kukiwa na maandamano mengine kote nchini, baada ya kusitishwa mwaka jana kufuatia masharti ya kupambana na janga la corona. 
 Waandamanaji wanaomba mabadiliko kamili ya mfumo wa uongozi uliopo tangu Algeria ijitapitie uhuru kutoka kwa Ufaransa mwaka wa 1962, n kumalizika kwa ushawishi wa jeshi katika taifa hilo la kaskazini mwa Afrika.
Mamlaka nchini Msumbiji zimesema Jumamosi wanajeshi wamefanikiwa kuwaua washukiwa wanamgambo 36, wakati wa operesheni ya usalama mjini Palma.  

Mji huo wa pwani ulilengwa na wana jihadi wiki mbili zilizopita. Brigadia Chongo Vidigal, msemaji wa jeshi ambaye alizungumza na wanahabari Ijumaa jioni amesema kuwa idadi ya waliouawa huenda ikawa kubwa zaidi. 
 Vidigal amesema serikali inaamini kwamba jeshi kuingilia kati huko Palma kumekuwa na mafanikio. 
 Wanamgambo wenye uhusiano na Islamic State wameshambulia mji wa pwani wa kaskazini mashariki wa Palma March 24, na kuharibu majengo na kuwakata vichwa raia. 
 Wanamgambo hao ambao wanajulikana kama al-Shabaab hawana uhusiano na kundi kama hilo nchini Somalia. 
 Wanamgambo hao wa Cabo Delgado wamefanya mlolongo wa uvamizI kwenye miji na vijiji ikiwa ni juhudi ya kusimika ukhalifa wa Kiislamu. Bado haiko bayana raia wangapi wameuawa.
Watu wenye silaha nchini Nigeria Jumamosi wamewaachia vijana wa kiume 27 waliokuwa wametekwa kutoka shuleni kwao wiki iliyopita katika jimbo la kaskazini la Niger, wakati vikosi vya usalama vikiendelea kuwatafuta zaidi ya wasichana wa shule 300 waliotekwa katika jimbo jirani. 

Shirika la habari la Reuters linaripoti kuwa shule zimekuwa zinalengwa ili kuteka idadi kubwa kwa ajili ya kudai fidia kaskazini mwa Nigeria, vitendo ambavyo vinafanywa na makundi yenye silaha ambayo watekaji wengi wakiwa wamebeba silaha na kuendesha pikipiki. 
 Mnamo Februari 17, wanafunzi 27, na wafanyakazi watatu na wanafamilia wao 12 walitekwa na genge lenye silaha baada ya kuvamia shule ya sekondari ya serikali ya mchepuo huko wilaya ya Kagara katika jimbo la Niger, na walinzi wa shule kuelemewa. Mvulana mmoja aliuawa wakati wa shambulizi hilo. 
 Baada ya kuachiliwa vijana hao walionekana na shahidi wa Reuters wakitembea na walinzi wenye silaha wakipita kwenye Kijiji chenye vumbi, wengine wakijitahidi kusimama na kuomba maji. 
 Afisa mmoja wa serikali amesema vijana hao wakiume walikuwa na umri kati ya miaka 15-18. 
 “Wanafunzi, wafanyakazi na ndugu wa shule ya sayansi ya serikali ya Kagara waliotekwa wameachiliwa huru na wamepokelewa na serikali ya jimbo la Niger,” Gavana Abubakar Sani Bello amesema katika ujumbe wa tweet. 
 Kuachiwa kwa wanafunzi wa kiume kumetokea siku moja baada ya shule ya jimbo la Zamfara kuvamiwa na watu wenye silaha na kuwateka wasichana 317. 
 Mashambulizi ya karibuni yameongeza wasiwasi juu ya kuongezeka uvunjifu wa amani unaofanywa na magenge yenye silaha na waasi wa Kiislam. 
 Kikundi cha jihadi cha Boko Haram kimekuwa kikifanya utekaji upande wenye mzozo wa kaskazini mashariki wa Nigeria, kama ilivyo kwa tawi la kikundi cha Islamic State. 
 Hali ya ukosefu wa usalama imekuwa ni tatizo la kisiasa kwa upande wa Rais Muhammadu Buhari, jenerali mstaafu na mtawala wa kijeshi wa zamani ambaye amekabiliwa na ukosoaji katika miezi ya karibuni kufuatia mashambulizi maarufu ya magenge yanayo julikana katika eneo kama “majambazi”. 
 Buhari aliwabadilisha wakuu wa jeshi wake waliokuwa madarakani kwa muda mrefu mwezi huu katikati ya hali ya kuongezeka kwa ghasia nchini Nigeria. 
 Mwezi Disemba, watu wenye silaha walivamia shule moja huko kaskazini magharibi katika jimbo la Katsina na kuwateka takriban wavulana 350, ambao baadae waliokolewa na vikosi vya usalama.
Miaka 10 iliyopita Disemba 17, 2010 Mohamed Bouazizi mchuzi wa matunda nchini Tunisia alijitia moto na kifo chake kikasababisha mapinduzi makubwa kuwahi kushuhudiwa katika nchi za Afrika Kaskazini na Mashariki ya Kati.  

No media source currently available 
 Mapinduzi hayo yaliyofahamika kama 'Arab Spring' yaliwaondowa madarakani viongozi wa kimabavu wa nchi za kiarabu kuanzia Zine El-Abidine Ben Ali wa Tunisia, Husni Mubarak wa Misri, Muammar Ghadafi wa Libya hadi Ali Saleh wa Yemen. 
 Wachambuzi, wanaharakati na waandishi habari katika kanda ya Mashariki ya Kati na Afrika Kaskazini wanasema matumaini makubwa yaliyokuwepo kutokana na mapinduzi yaliyongozwa na vijana kuanzia Tunisia, kupitia Misri kuelekea Libya, Yemen na hatimae Syria, ya kupigania mageuzi ya kijamii, uhuru wa kisiasa na kujieleza yalitoweka muda mfupi tu baada ya kuanza. 
 Mapinduzi katika nchi hizo yalifanikiwa kuwaondosha viongozi wa muda mrefu wa nchi hizo lakini ni Tunisia pekee ambako kuna ishara za mafanikio kidogo pale utawala wa kidemokrasia umeanza kuota mizizi. 
 Arshid Adib-Moghaddam Profesa katika chuo cha London cha taaluma ya Afrika na mashariki ya kati SOAS, akizungumza na shirika la habari la AFP anasema wananchi wa kanda ya Mashariki ya kati wameweka kipmo cha kisiasa ambapo katika baadhi za nchi hawakufanikiwa na baadhi kuna matumiani makubwa bado kama Tunisia. 
 "Nchini Tunisia, mapinduzi ya Arab Spring yalileta mafanikio kwa vile yameweza kubuni taasisi za utawala na taifa ambalo linafuata misingi ya kidemokrasia na kuwajibika kwa raia wake," amesema Adib-Moghaddam 
 Katika kipindi cha miaka kumi watunisia wameidhinisha katiba mpya na kumekuwepo na uchaguzi wa rais mara mbili na kumchagua mwanasiasa asiyejulikana Kais Saied mwaka jana kwa kutoridhika na vyama vya kisiasa pamoja na mara mbili kuchagua wabunge ambao wamegawiga zaidi kuliko ilivyokua miaka 10 iliyopita na na si watu wengi wenye kusherehekea siku hii ya leo. 
 Hata hivyo hali ya uchumi na kijamii haijabadilika kamwe, na janga la Covid-19 waatalamu wanasema limezidisha maisha kua magumu. 
 Lakini maisha yao ni bora kuilko ilivyo katika mataifa jirani yaliyoshuhudia mapinduzi kuanzia Libya, Misri Yemen hadi Syria. Nchini Libya baada ya miaka 10 ya mapigano angu kupinduliwa kwa kiongozi wa muda mrefu Muammar Ghadafi kutokana na msaada wa ushirika wa Nato, wajumbe wa pande mbili wamefikia makubaliano ya kuunda serikali. Wajumbe wa serikali inayotambuliwa na Umoja wa mataifa mjini Tripoli imefikia makubaliana na wale wa serikali ya Mashariki inayoungwa mkono na jenerali aliyeas Khalifa Haftar. 
 Ahmed Kadhaf al-Dam BInamu na aliyekua mshauri wa karibu wa Muamar Ghadafi anaishi cairo, ameliambia shirika la habari la Afp kwamba haamini kulikuwepo na mapinduzi ya kweli ya wananchi. 
 "Yale ambayo yamekua yakitokea mnamo miaka 10 iliyopita, uharibifuwa mali, mauwaji, watu kukoseshwa makazi, na ugaidi pamoja na uhamiaji haramu ni jibu la wazi kwamba hapakuwepo na mapinduzi ya Arab Spring . kilichokuwepo ni shambulizi la Nato la kumua Muammar Ghadafi," amesema Kadhaf al-Dam 
 Nchini Yemen ambako kiongozi wa muda mrefu Ali Saleh ambae pia aliondolewa kwa malalamiko ya wananchi mapigano yangali yanndelea na taifa hilo linatajwa kua na janga kubwa la binadamu kuwahi kutokea na shirika la hisani la International Rescue Committee IRC. 
 Ingawa vijana wa Misri walifanikiwa kumondoa kiongozi wa muda mrefu Housni Mubarak, lakini jeshi halijakubali mabadliko ya kidemokrasia. 
 Mohamed Lotfy mkurugenzi mtendaji wa kamisheni ya haki na uhuru ya misri ECRF anasema srikali ya misri inafanya kila iwezako kutokoweza ndoto ya mapinduzi ya Januari 25 
 "Miaka kumi baadae tumerudi nyuma, ingawa tungali tunaona matumaini miongoni mwa vijana. Lakini serikali inafanya kila njia kukandamiza watu kwa kukiuka haki za binadamna kutoshtahmilia ukosoaji wa mtu yeyote," amesema Lotfy. 
 Ingawa ndoto ya kubadili ukurasa katika nchi za kiarabu iliyojitokeza miaka kumi iliyopita imetoweka kwa sehemu fulani, lakini matumaini yanaonekana yagali yapo, kufuatia mapinduzi ya Algeria na Sudan yaliyofanyika karibu miaka minnae baada ya mapinduzi ya awali.
Idadi ya watu ambao wamekufa kutokana na maambukizi ya virusi vya Corona hapa Marekani ilifikia zaidi ya 300,000 Jumatatu, katika siku ambayo chanjo dhidi ya virusi hivyo ilianza kutolewa. 
 Idadi ya watu ambao wamekufa kutokana na Corona Marekani, ni mara tano zaidi ya idadi ya wamarekani waliokufa katika vita vya Vietnam, na zaidi ya 100 ya idadi ya watu waliokufa katika shambulizi la kigaidi la Septemba 11 mwaka 2001 dhidi ya jengo la kibiashara – world trade center. 
 Kulingana na hesabu ya chuo kikuu cha Johns Hopkins, zaidi ya watu milioni 16 wameathibitishwa kuambukizwa virusi vya Corona nchini Marekani yenye jumla ya watu milioni 300. 
 Wahudumu wa afya walikuwa wa kwanza kuanza kupewa chanjo dhidi ya Corona jana jumatatu. 
 Chanjo inayotolewa Marekani imetengenezwa na kampuni ya Pfizer – BioNTech. 
 Karibu dozi milioni 3 zimesambazwa kote Marekani, katika zoezi kubwa zaidi la kutoa chanjo kuwahi kufanyika Marekani. 
 Maafisa wa afya wanasema kwamba watu milioni 20 wanaweza kupata chanjo hiyo kabla ya mwezi huu kumalizika, iwapo chanjo ya pili iliyotengenezwa na kampuni ya Moderna itaidhinishwa katika siku chache zijazo. 
 Maafisa wa afya wamesema kwamba dozi ya kwanza ya chanjo haitasaidia sana kudhibithi maambukizi. 
 Imetayarishwa na Kennes Bwire, VOA, Washington DC
Mlipuko huo ulisababishwa na mshambuliaji wa kujitoa mhanga aliyevalia vazi la kujilipua ambaye aliwaendea maafisa hao nje ya kituo cha wilaya ya Waberi majira ya saa tatu na nusu usiku kwa saa za huko, mashahidi walisema 

Maafisa watano wa polisi ni miongoni mwa watu wasiopungua sita waliouawa Jumapili jioni na bomu la kujitoa mhanga mjini Mogadishu, mashahidi na maafisa walisema. 
 Meja Sadiq Aden Ali, msemaji wa jeshi la polisi la Somalia alithibitisha kwa vyombo vya Habari kuwa makamanda wawili wa polisi ni miongoni mwa waliouawa. 
 Meja Ahmed Abdullahi Bashane, kamanda wa wilaya ya Waberi huko Mogadishu na Meja Abdibasid Mohamud Agey, naibu kamanda wa zamani wa idara ya polisi ya Weliyow Adde, waliuawa pamoja na maafisa wengine watatu wa polisi. Raia mmoja ambaye alikuwa akiishi karibu na kituo hicho cha polisi pia aliuawa katika mlipuko huo. 
 Mlipuko huo ulisababishwa na mshambuliaji wa kujitoa mhanga aliyevalia vazi la kujilipua ambaye aliwaendea maafisa hao nje ya kituo cha wilaya ya Waberi majira ya saa tatu na nusu usiku kwa saa za huko, mashahidi walisema. 
 Watu sita wengine walijeruhiwa katika mlipuko huo, kulingana na taarifa ya polisi. 
 Shahidi ambaye hakuweza kutajwa jina lake kwa sababu za kiusalama alisema Bashane alikufa katika eneo la tukio wakati Agey alifariki kutokana na majeraha aliyopata baada ya kuondolewa kwenda sehemu nyingine kwa matibabu. 
 Masaa matatu kabla ya mlipuko huo, Bashane alituma ujumbe wa “Mother’s Day” akimtakia heri mama yake kwenye ukurasa wake wa Facebook.
Ajali ya Treni nchini Pakistan imeuwa watu wasiopungua 38, na kujeruhi zaidi ya watu 100. 

Naibu kamishna wa wilaya ya Ghotki Mohammed Usman Abdullah nchini Pakistan anasema idadi ya watu waliojeruhiwa kutokana na ajali ya treni kusini mwa nchi imeongezeka kupindukia 100 na karibu watu 38 wamefariki.  
 Akizungumza na waandishi habari Abdullah amesema wafanyakazi wa uokozi wanaendelea kujaribu kuwaondoa abiria waliokwama ndani ya mabaki ya treni na huenda idadi ya waliofariki ikaongezeka. 
 Maafisa wa usafiri wa reli wanasema kulikuwepo na zaidi ya watu elfu moja ndani ya treni mbili zilizogongana baada ya kwanza kuanguka kutoka katika njia ya reli. 
 Waziri wa Habari wa Pakistan Fawad Chaudhry amesema kwenye taarifa ni mapema kusema ikiwa ajali hiyo imetokana na matatizo ya kiufundi, uzembe au uharibifu wa maksudi akiongeza kwamba uchunguzi kamili utafanyika.
Rais wa Msumbiji Filipe Nyusi amesema serikali yake inafanya juhudi kubwa kurejesha amani nchini baada ya shambulio kali la wanamgambo mwezi Machi, 2021. 

Wanamgambo wa kikundi cha Kiislam walishambulia na kuuwa raia karibu na miradi ya gesi ya mabilioni ya dola katika mji wa Palma. 
 "Tutafanya juhudi zote kurudisha amani katika nchi yetu, hasusan upande wa kaskazini, huko Cabo Delgado ambako katika miaka ya hivi karibuni kumekuwa shabaha ya mashambulio ya kigaidi," Rais alisema. 
 Ameeleza hayo wakati akihutubia mkutano wa wadau wa Madini ya Nishati, Nishati, Mafuta na Gesi ya Msumbiji mjini Maputo.  
 Wanamgambo walishambulia mji wa pwani wa Palma mnamo Machi 24, katika wilaya karibu na vinu vya gesi asili, ambayo wachambuzi wanasema, inaweza kubadilisha hali ya uchumi wa Msumbiji.
Shirika la Afya Duniani, WHO, limetahadharisha uwezekano wa kuendelea virusi vya corona vikaendelea kuwepo daima. 

Mkurugenzi wa masuala ya dharura WHO, Det Mike Ryan, ametahadharisha dhidi ya utabiri kuhusu uwezekano wa virusi hivyo kutokomezwa kabisa. 
 Amesema hata kama chanjo dhidi ya virusi hivyo itapatikana, juhudi kubwa zitahitajika kukabiliana na virusi hivyo. 
 Karibu watu milioni 4.3 wameambukizwa virusi vya corona, na 300,000 wamefariki kwa mujibu wa hisabu ya janga hilo duniani. 
 Wakati huo huo, Umoja wa Mataifa (UN) umeonya kwamba janga la virusi vya corona linaendelea kusababisha matatizo ya kiakili na msongo wa mawazo, hasa katika nchi ambazo kuna sekta dhaifu za afya. 
 UN inahimiza serikali mbalimbali kuzingatia afya ya akili kama sehemu ya kukabiliana na athari zinazo sababishwa na virusi vya corona. 
 Imetayarishwa na mwandishi wetu, Washington, DC.
Lapid akiwahutubia mabalozi wa nchi za kigeni waliohudhuria sherehe hizo amesema huu ni wakati wa kihistoria na kwamba Israel inahitaji kuwa na amani na majiani zake wote kwani Mashariki ya kati ni nyumbani kwao 

Waziri wa mambo ya nchi za nje wa Israel Yair Lapid amefungua ubalozi wa kwanza wa Israel katika nchi za Ghuba mjini Abu Dhabi siku ya Jumanne wakati akianza ziara ya kihistoria katika umoja wa falme za kiarabu. 
 Akiwahutubia mabalozi wa nchi za kigeni waliohudhuria sherehe hizo amesema huu ni wakati wa kihistoria na kwamba Israel inahitaji kuwa na amani na majiani zake wote kwani Mashariki ya kati ni nyumbani kwao. 
 Wakati huo huo waziri wa mambo ya nchi za nje wa Marekani Antony Blinken alipongeza kufunguliwa kwa ubalozi huo. Ziara hiyo ya Lapid ni ya kwanza kufanywa na afisa wa cheo cha juu wa Israel huko Umoja wa Falme za Kiarabu (UAE) miezi tisa baada ya nchi hizo mbili kuanzisha tena uhusiano kati yao. 
 Mazungumzo ya Lapid na mwenyeji wake Sheikh Abdullah bin Zayed yanatarajiwa kuzingatia juu ya uhusiano kati ya nchi hizo mbili, masuala ya mashariki ya kati, na suala la Iran, nchi ambayo mataifa hayo mawili yanaichukulia kuwa ni kitisho kwa kanda nzima.
Rais wa Kenya, Uhuru Kenyatta, Jumamosi alikabidhiwa uenyekiti wa Jumuiya ya Umoja wa Afrika Mashariki (EAC) na mwenyekiti anayeondoka, Rais wa Rwanda, Paul Kagame.  

Hii ni kufuatia mkutano uliofanyika kwa njia ya mtandao uliohudhuriwa na viongozi wa nchi wanachama wa jumuiya hiyo. 
 Dkt Peter Mathuki, raia wa Kenya, sasa ndiye katibu mkuu mpya wa Jumuiya hiyo, akichukua nafasi ya Balozi Liberate Mfumukeko, raia wa Burundi, ambaye amekamilisha muhula wake. 
 Kabla ya uteuzi huo, Mathuki alikuwa mkurugenzi mtendaji wa baraza la Biashara la nchi za Afrika mashariki. 
 Kwenye mkutano huo, ambao pia ulihudhuriwa na rais Paul Kagame wa Rwanda na makamu rais wa Tanzania tanzania Samia Suluhu Hassan, viongozi wa nchi wanachama walisisitiza umuhimu wa kuendelea kushirikiano. 
 Aidha, mmoja wa majaji wapya wa mahakama ya haki ya Afrika Mashariki, Kathurima M’Inoti aliapishwa. 
 -Imetayarishwa na Asiraji Mvungi, Arusha, Tanzania
Rais wa Burkina Faso Roch Marc Chrstian Kabore, amezindua kampeni yake ya kugombea mhula mwingine madarakani, akiahidi kuimarisha usalama na amani nchini humo. 
 Burkina Faso imekuwa ikikumbwa na mashambulizi kutoka kwa makundi ya wapiganaji kwa mda wa miaka mitano sasa. 
 Akihutubia wafuasi wake zaidi ya 25,000 mjini Bobo – Dioulasso, Kabore ameahidi kwamba ataendelea kupigana na makundi hayo ya wapiganaji hadi amani itakapopatikana nchini humo. 
 Anagombea mhula wa pili madarakani na amesema lengo lake kubwa ni usalama wa nchi hiyo. 
 Roch Marc Christian, anakabiliwa na ushindani kutoka kwa wagombea wengine 12 katika uchaguzi huo wa Novemba 22.
Shirika la Afya Duniani, WHO, limeeleza wasiwasi wake kutokana na kuibuka tena kwa ugonjwa wa Ebola huko Afrika Magharibi na kuanzisha mara moja juhudi za kukabiliana na mlipuko huo. 

Wizara ya Afya ya Guinea ilitangaza mlipuko huo Jumapili miaka mitano baada ya taifa hilo kutangaza kwamba hakuna tena Ebola nchini humo. 
 Maafisa wa afya walitangaza janga jipya Jumapili kufuatia vifo vya watu watatu na wanne kuambukizwa kuanzia mapema mwezi Februari. 
 Maafisa wa Afya wameweza kufuatilia na kugundua mlipuko ulianza Februari 1, wakati watu walipokwenda kumzika muuguzi kutoka kituo cha afya cha wilaya. 
 Mkurugenzi wa WHO, kanda ya Afrika, Matshidiso Moeti amesema shirika lake linajitayarisha kwa haraka kuweza kukabiliana na hali hiyo. 
 Rais wa Liberia George Weah amewaamrisha wakuu wa afya kuimarisha uchunguzi na kufuatilia uwezekano wa kuzuka mlipuko nchini humo.
Okonjo Iweala mwenye miaka 66 atahitaji kushawishi mazungumzo ya biashara ya kimataifa kukiwa na mzozo unaoendelea wa Marekani na China, kujibu shinikizo la mageuzi ya sheria za biashara, na kinga ya kukabiliana na ongezeko la janga la Corona 

Mkurugenzi mpya wa shirika la biashara duniani-WTO mwenye asili ya Nigeria, Ngozi Okonjo Iweala ameonya dhidi ya utaifa katika chanjo ya COVID-19 ambao kwa mtazamo wake utazorotesha maendeleo katika kutokomeza janga hilo na inaweza pia kukwamisha ukuaji wa uchumi kwa nchi zote, tajiri na maskini.  
 Katika mohojiano na shirika la habari la Reuters, Iweala amesema kipaumbele chake cha juu ni kuhakikisha WTO inaongeza juhudi kwa kukabiliana na janga la COVID-19 akisema nchi wanachama zinapaswa kuharakisha mchakato wa kuondoa vizuizi vya usafirishaji wa bidhaa zinazozorotesha biashara katika ugawaji wa dawa na vifaa vinavyohitajika. 
 Waziri huyo wa zamani wa fedha wa Nigeria na afisa mwandamizi wa zamani wa Benki ya Dunia aliteuliwa Jumatatu kwa kukubaliwa na nchi zote wanachama kuiongoza WTO na ataanza kazi yake hiyo mpya Machi mosi.  
 “WTO inaweza kuchangia sana kwa kudhibiti janga hilo” Okonjo Iweala amesema. Ameongeza kuwa hakuna alie salama hadi kila mmoja awe salama na kwamba utaifa wa chanjo hautokua na manufaa yoyote kwa sababu ya aina mpya ya virusi vya corona ambavyo vimetokea. 
 Okonjo Iweala amesema utafiti umeonyesha kwamba uchumi wa dunia utapoteza dola trillioni 9 katika mapato yanayotarajiwa ikiwa nchi maskini zitashindwa kuchanja raia wake kwa haraka na nchi tajiri zitajitwisha nusu ya athari hizo.
Mashirika ya kimataifa ya kutetea haki za kibinadamu yamewasihi wanajeshi wa Ethiopia kuzingatia zaidi usalama wa raia katika eneo la Tigray wakati muda uliotangazwa na waziri mkuu Abiy Ahmed wa saa 72 kwa vikosi vya Tigray kujisalimisha, unakaribia kumalizika. 
 Waziri mkuu wa Ethiopia Abiy Ahmed, alitoa muda wa saa 72 kwa vikozi vya usalama vya Tigray kujisalimisha, la sivyo wakabiliwe na mashambulizi makali kutoka kwa wanajeshi wa serikali. 
 Tangazo hilo la jumapili, limeongeza mgogoro katika vita hivyo vya wiki nzima ambavyo vimesababisha vifo vya mamia ya watu. 
 Taarifa ya shirika la Amnesty international imesema kwamba inakumbusha kila pande husika katika mgogoro huo kuwa mashambulizi dhidi ya raia na mali zao hayakubaliki chini ya sheria ya kimataifa kuhusu haki za binadamu. 
 Taarifa hiyo imeendelea kusema kwamba hatua hiyo ni uhalifu wa kivita. 
 Taarifa ya umoja wa mataifa 
 Umoja wa mataifa umesema Jumatatu kwamba zaidi ya watu 30,000 wamekimbia Ethiopia na kuingia Sudan kutokana na vita hivyo. 
 Umoja wa mataifa unataka raia kupewa ulinzi, ukiongezea kwamba kuna haja ya pande husika katika vita hivyo kuhakikisha kwamba raia wanaruhusiwa kutoka sehemu moja hadi nyingine ikiwemo kuvuka mpaka kwa njia salama wanapokimbia mapigano hayo. 
 Mawasiliano ya simu na huduma ya internet vimekatwa katika eneo la Tigray na kufanya vigumu kwa waandishi wa habari kujua idadi kamili ya watu ambao wamekufa kutokana na vita hivyo. 
 Eneo la Tigray, lililo kaskazini mwa Ethiopia, lina majimbo tisa. 
 Hali ya wasiwasi imekuwa ikiongezeka katika eneo hilo tangu Septemba 9 wakati viongozi wa Tigray walipopuuza amri ya waziri mkuu Abiy Ahmed ya kutoandaa uchaguzi wakati huu wa janga la virusi vya Corona. 
 Imetayarishwa na Kennes Bwire, VOA, Washington DC
Maafisa wa serikali ya Lebaon Jumatano wamesema huenda idadi ya vifo kutokana na mlipuko mkubwa kabisa kuwahi kutokea katika jiji la Beirut ikaongezeka kwa sababu operesheni ya kuwatafuta watu chini ya vifusi vya majengo yalioharibika bado inaendelea. 

Hata hivyo kilichosababisha mlipuko huo bado hakijafahamika, lakini maafisa wa serikali wanadhani ni kutokana na tani 2,700 za kemikali ya kutengeneza mbolea na bomu aina ya ammonium nitrate zilizokuwa zimehifadhiwa ndani ya ghala bandarini katikati ya mji kwa muda wa miaka 6 iliopita. 
 Viongozi wameomba kufanyike uchunguzi wa haraka, huku Waziri Mkuu Hassan Diab akiahidi kuwa waliohusika na mlipuko huo watachukuliwa hatua kali. 
 “ Kilichotokea leo hakitapita bila uwajibikaji, wale ambao walihusika watapewa malipizi ya kilichotokea, hii ni ahadi kwa wahanga na waliojeruhiwa, hii ni ahadi ya kitaifa. Ukweli utawekwa wazi juu ya ghala hili hatari ambalo limekuepo tangu mwaka wa 2014,” amesema waziri mkuu Diab. 
 Baada ya mlipuko huo mkubwa uliotokea Jumanne jioni, watu wengi walionekana wakikimbilia hospitali kutafuta huduma za afya. 
 Ubalozi wa Marekani mjini Beirut uliomba watu kubaki ndani ya nyumba zao baada ya ripoti kuwa kuna gesi zenye sumu hewani kutokana na mlipuko huo. 
 Rais Michel Aou ambae leo ameitisha kikao cha dharura cha baraza lake la mawaziri, amesema wahusika watapewa adhabu kali sana. Pia yeye na waziri mkuu walitembelea bandari ya Beirut ambako mlipuko ulitokea na kusema  
   
 “Haikubaliki kuwa shehena ya tani 2000 na nyingine tani 750 za kemikali ya ammonium nitrate kuhifadhiwa katika ghala kwa miaka 6, bila kuchukua hatua za kuzuia ambazo zinahatarisha usalama wa raia”, Aoun ameandika kwenye twitter. 
 Jumuia ya kimataifa imetoa rambi rambi kutokana na vifo vilivyotokea na imeahidi kuwasaidia watu wa mjini Beirut. 
 Papa Francis alikuwa miongoni wa viongozi wa dunia aliyotoa ujumbe akiitka jumuia ya kimataifa kuiombea Lebanon na wakazi wake.  
 Papa Francis :”Tuwaombe aathiriwa na familia zao na tuiombe lebanon ili kwa dhamira yetu sote, walebanon waweze kukabiliana na janga hili kwa upande wa kijamii, kisiasa na kidini. Na kwa msaada wa jumuia ya kimataifa waweze pia kutanzua hali ngumu inayowakabili kwa hivi sasa.”  
 Qatar tayari imepeleka Hospitali ya muda Jumanne kuwasaidia walojeruhiwa.  
 Rais wa Marekani Donald Trump akizungumza jana na waandishi habari amesema nchi yake iko tayari kuisaidia Lebanon. 
 Rais wa Ufaransa Emmanuel Macron amesema nchi yake itatuma madaktari wa dharura na tani kadhaa za vifaa vya matibabu, huku Russia ikisema itachangia katika ujenzi wa hospitali ya dharura na kutuma madaktari. 
 Jordan nayo imesema itatuma madaktari wake mjini Lebanon, naye rais wa Iran Hassan Rouhani amesema serikali yake itatuma msaada wa vifaa vya matibabu. 
 Umoja wa Mataifa nao umesema uko tayari kusaidia wananchi wa Lebanon katika wakati huu mgumu. 
 Makamo rais wa zamani ambaye atashindana na Trump kwenye uchaguzi ujao wa Novemba, Joe Biden amewapa pole waathirika na ameomba utawala wa Trump na jumuia ya kimataifa kukusanya haraka msaada wa dharura, kwa ajili ya maelfu ya watu waliojeruhiwa katika mlipuko huo.
Waziri Mkuu wa Tanzania, Kassim Majaliwa amesema Watanzania wanaweza kuushinda ugonjwa wa corona kwa kumuomba Mungu na kufuata ushauri unaotolewa na wataalamu wa afya kuhusu njia za kujikinga na ugonjwa huo. 

“Katika kipindi hiki ambacho dunia imekumbwa na wimbi la ugonjwa wa mlipuko, muhimu sisi kuendelea kumuomba Mungu kama Mheshimiwa Rais alivyotuasa tufunge na tufanye maombi ya siku tatu; Ijumaa kwa Waislamu kama walivyofanya, Jumamosi kwa Wasabato tumeona mwitikio wao na kwa Wakristo kesho Jumapili kama tulivyoona maandalizi yakifanyika,” amesema. 
 Akizungumza kwa niaba ya Rais John Pombe Magufuli katika mazishi ya aliyekuwa Katibu Mkuu Kiongozi, Balozi John Kijazi, leo (Jumamosi, Februari 20, 2021) Waziri Mkuu amesema: “Pamoja na kumuomba Mungu, ni lazima tuendelee kufuata maelekezo ya kitaalam ikiwemo kunawa mikono kwa sabuni na maji tiririka, tutumie vitakasa mikono na kuvaa barakoa.” 
 Kuhusu uvaaji wa barakoa, Waziri Mkuu amesema Serikali haijazuia mtu kujikinga lakini aliwataka wanaozitumia ni lazima wajiridhishe na ubora, usalama wake na wafahamu zimetoka wapi. “Ni lazima wanaozitumia wajue zimetoka wapi. Ni vema watu washone barakoa zao wenyewe au wanunue zilizotengenezwa na viwanda vya Tanzania kama alivyoshauri Rais wetu, Mheshimiwa Dkt. John Pombe Magufuli mwaka jana.” 
 Amesema: “Pamoja na maombi, Watanzania tunapaswa tuendelee kufuata maelekezo ya Serikali bila kuwa na hofu. Serikali kupitia maabara na vituo vya kutoa huduma, inaendelea kuhakikisha huduma zinapatikana. 
 Akimzungumzia marehemu Balozi Kijazi, Waziri Mkuu aliwapa pole wafiwa na wanafamilia kutokana na msiba huo mkubwa na alimuelezea kwamba, alikuwa kiongozi mwenye mapenzi mema na Taifa lake lakini pia alikuwa na uwezo wa kutoa ushauri ambao ulikuwa na manufaa kwa Taifa. “Tunalo jukumu la kumuenzi kwa kuendeleza na kutenda mema yote aliyotuachia.” 
   
 Ibada ya kumuombea Marehemu Balozi Kijazi ilifanyika katika kanisa la Mt. Agustino, eneo la Manundu, mjini Korogwe, mkoani Tanga na iliongozwa na Askofu Mstaafu wa Kanisa Katoliki Jimbo la Morogoro, Mhashamu Telesphory Mkude. 
 Mapema, akizungumza katika mazishi hayo, Mkuu wa Majeshi Tanzania, Jenerali Venance Mabeyo alisema wakuu wa vyombo vya ulinzi na usalama walikuwa karibu naye kwa sababu Balozi Kijazi alikuwa ni Katibu wa Baraza la Usalama la Taifa. 
 “Alikuwa ni mahiri, mpole na mwenye uwezo mkubwa wa kujenga hoja ambazo zilieleweka na kukubalika katika vikao vyao,” alisema. 
 Naye, Mkuu wa Mkoa wa Tanga, Bw. Martine Shigela alisema Balozi Kijazi alikuwa ni Baba, kiongozi na mwalimu na wakati wote alikuwa ni kielelezo cha uchapakazi na uadilifu kwa watu wa mkoa wa Tanga. “Na kwa sababu hiyo, mkoa umeamua kuwa stendi ya mabasi ya mji wa Korogwe itapewa jina la Balozi John Kijazi kwa heshima yake ili kutunza kumbukumbu yake,” aliongeza. 
 Mazishi hayo yalihudhuriwa na viongozi mbalimbali wakiwemo mawaziri, makatibu wakuu na Wabunge wa mkoa wa Tanga. 
 Mhandisi Balozi Kijazi alizaliwa mkoani Mwanza akiwa ni mtoto wa pili kwenye familia ya watoto 10. Ameacha mke, watoto watatu pamoja na wajukuu wawili.
Papa Francis alitokea tena Ijumaa baada ya maumivu ya muda mrefu yaliyo mlazimisha kukosa kuongoza misa za mwaka mpya kanisani.  

Hata hivyo hakutaja maradhi yake wakati akitoa hotuba yake kama ilivyo kawaida akiomba amani duniani.  
 Papa Francis hakuweza kuhudhuria ibada jana Alhamisi na pia Ijumaa asubuhi kwa sababu ya maradhi ambayo yanamsababishia maumivu chini ya mgongo na miguu.  
 Ilielezwa kuwa ni mara ya kwanza tangu achukue wadhifa huo wa juu wa dini mwaka 2013 kwamba Francis ambaye amefikisha miaka 84 mwezi uliopita, amekosa kuongoza tukio muhimu linalofanywa na papa kwa sababu za kiafya.
Aliyekuwa Sultan wa Zanzibar, Jamshid bin Abdullah ambaye tangu aondolewe mamlaka mwaka 1964 amekuwa akiishi nchini Uingereza amekwenda Muscat baada ya serikali ya Oman kukubali ombi lake la kutaka kustaafu nchini Oman. 

Jamshid mwenye umri wa miaka 91 aliondolewa madarakani mwaka 1964 katika mapinduzi yaliyoongozwa na wanaharakati wa kiafrika na tangu wakati huo amekuwa akiishi nchini Uingerezaz katika mji wa Portsmouth kwa zaidi ya miaka 50 sasa. Alirithi usultani kutoka kwa baba yake Abdullah bin Khalifa mwezi Julai mwaka 1963. 
 Serikali ya Oman haikutangaza hadharani kuhusu kustaafu kwa mtawala huyo wa zamani wa Zanzibar. “Ni suala binafsi na hatutaki kutangaza hivyo,” afisa mmoja wa serikali ya Oman amesema kwa misingi ya kutotajwa jina. 
 Awali Jamshid mara kadhaa alinyimwa ruhusa ya kustaafu nchini Oman kwasababu za kiusalama. Maelfu ya waliokuwa katika utawala wake wa zamani wanaishi nchini humo baada ya kupewa uraia katika miaka ya 1970 na 1980. 
 Jamshid anaelezewa ana uhusiano wa kidugu za mtawala wa sasa wa Oman, Haitham bin Tarek, ambaye wote wanatokea katika ukoo wa kifalme.  
 Watu kutoka Zanzibar wanaiona Oman lama sehemu ya makazi yao ya asili kwa vile kisiwa hicho kilitawaliwa na Oman kati yam waka 1698 mpaka 1890. Na mwaka 1890 Uingereza iliilazimisha Zanzibar kuwa chini ya Himay ya Kiingereza na kisiwa hicho kilijitenga na Oman na kuwa kisiwa huru kilichoongozwa na Sultan wa hapo hapo Zanzibar. 
 Jamshid ataungana na dada yake, kaka na watoto wake saba ambao wamekuwa wakiishi nchini Oman tangu miaka ya 1980. Haruhusiwi kurejea Zanzibar. 
 “Tuna furaha kubwa kwaba Sultan Jamshid atakuwa na sisi katika nchi hii katika siku zake za mwisho. Sisi pia tunaishukuru serikali ya Oman kwa kumpa ruhusa ya kustaafu hapa, kwa kweli nadhani ni kwasababu za kibinadamu,” amesmea Yusuf Al-Shibl, mwenye umri wa miaka 74, raia wa Oman ambaye alizaliwa Zanzibar na hivi sasa anaishi Muscat.
Viongozi wa Marekani wamelaani mauaji yaliotokea katika mji wa Boulder Colorado nchini humo siku ya Jumatatu. 
 Ufyatuaji wa risasi wa kwenye duka moja katika mji huo umeuwa watu 10 akiwemo afisa wa polisi ailyekuwa wa kwanza kufika kwenye eneo la tukio wakati mshukiwa wa shambulizi hilo alijeruhiwa na kukamtwa muda mfupi baadaye. 
 Polisi mjini humo hawajatoa ripoti za kina kuhusiana na shambulizi hilo lililotokea saa tisa za jioni kwenye duka la King Soopers kwenye kitongoji cha Table Mesa mjini Boulder ulioko takriban kilomita 45 kaskazini magharibi mwa mji mkuu wa jimbo hilo wa Denver. 
 Tukio la Jumatatu ni la pili kutokea hapa Marekani ndani ya kipindi cha wiki moja baada ya lile la Jumanne wiki iliyopita ambapo watu wanane waliuwawa mjini Atlanta wakiwemo wanawake 6 wenye asili ya Asia. 
 Mwanaume mwenye umri wa miaka 21 tayari amefunguliwa mashitaka kutokana na shambulizi hilo. Mkuu wa polisi wa Boulder Maris Herold amesema kuwa miongoni mwa watu waliokufa ni afisa wa polisi Eric Talley mwenye umri wa miaka 51. 
 Mkuu wa habari wa Ikulu ya Marekani Jen Psaki kupitia ujumbe wa twitter amesema kuwa Rais Joe Biden amefahamishwa kuhusu tukio hilo na kwamba ataendelea kuarifiwa kadri uchunguzi unavyoendelea. 
 Taarifa zimeongeza kusema kuwa mshukiwa aliyekamatwa ndiye pekee aliyenusurika wakati wa shambulizi hiyo japo amejeruhiwa vibaya .
Muungano wa walinda usalama katika eneo la Dafur nchini Sudan, kutoka umoja wa Afrika na umoja wa mataifa – UNAMID, unamaliza mda wake eneo hilo hii leo alhamisi, baada ya kufanya kazi kwa zaidi ya miaka 13. 
 Katika taarifa kwa vyombo vya habari, muungano huo wa kijeshi umesema kwamba serikali ya Sudan itachukua jukumu la kuhakikisha kwamba eneo hilo lina usalama wa kutosha. 
 Wiki iliyopita, baraza la usalama lenye wanachama 15, lilikubaliana kwa Pamoja kuondoa wanajeshi hao katika eneo hilo kuanzia leo, kufikia June tarehe 30 mwaka ujao 2021. 
 Wanajeshi wa umoja wa mataifa na umoja wa Afrika, wamekuwa Dafur tangu mwaka 2007, katika juhudi za kumaliza mapigano mabaya yaliyotokea eneo hilo la magharibi mwaka 2003 kati ya wanajeshi wa serikali na makundi ya waasi. 
 Kulingana na umoja wa mataifa, wanajeshi 4,000, washauri wa polisi 480, polisi 1,631, wafanyakazi wa kiraia wa kimataifa 483 na wafanyakazi wa kiraia wa Sudan 945 wanafanya kazi ya usalama eneo la Dafur, Sudan. 
 Watu 300,000 wameuawa na wengine milioni 2.5 kuachwa bila makao kufuatia vita vya Darfur.
Jeshi la Msumbiji limesema zaidi ya raia 100 waliotekwa nyara na wanamgambo katika jimbo la kaskazini mwa nchi hiyo la Cabo Delgado wameokolewa. 

Kamanda wa jeshi Cristo-vao Chume amesema wengi wa waliookolewa ni wanawake na watoto, na kwamba wamekabidhiwa kwa serikali kwa usaidizi zaidi. 
 Kamanda huyo amesema wanamgambo wanaendelea kuwepo,katika wilaya ya Palma ingawa usalama wa eneo hilo unasemekana umedhibitiwa. 
 Jenerali huyo amesema wanamgambo wanaendelea kuteketeza nyumba katika baadhi ya vijiji. 
 Aliwashutumu wanamgambo hao kwa kutumia raia kama ngao jambo ambalo amesema linazifanya operesheni za kijeshi kuwa ngumu. 
 Serikali ilisema Jumanne vikosi vyake viliwaua zaidi ya waasi 150 katika wilaya ya Palma kati ya tarehe 21 na 23 Juni. 
 Katika siku za hifi karibuni jeshi la Msumbiji limeongeza juhudi zake katika vita dhidi ya wanamgambo katika jimbo hilo.
Benki ya Maendeleo ya Afrika (ADB) imeidhinisha mkopo wa dola milioni 300 kwa serikali ya Afrika Kusini ili kusaidia katika kupambana na janga la virusi vya corona na bajeti yake ya matumizi.  

Uchumi wa Afrika Kusini ulikuwa tayari umedorora kabla ya janga la COVID-19 kuanza kuathiri vibaya uchumi wa taifa hilo. 
 Utabiri wa sasa unaonyesha pato la ndani litashuka kwa asilimia 7 mwaka huu, na nakisi ya bajeti itakuwa karibu asilimia 15 ya pato la jumla la taifa. 
 Afrika kusini ndio nchi yenye idadi kubwa ya maambukizi ya virusi vya corona barani Afrika, ikiwa na visa zaidi ya laki 3 na elfu 80. 
 Benki ya maendeleo ya Afrika ilisema katika taarifa kwamba mkopo huo ni wa kulinda Maisha ya raia wa Afrika kusini kwa kuhifadhi nafasi za ajira, na kuyasaidia makampuni katika uchumi rasmi na usio rasmi. 
 Afrika kusini iliwasilisha pia ombi la msaada wa fedha kwa shirika la kimataifa la fedha duniani IMF katika juhudi zake za kupambana na virusi vya corona. IMF inatarijiwa kutoa jibu kuhusu ombi hilo wiki ijayo.
Algeria inafanya uchaguzi wa bunge Jumamosi wakati vuguvugu la maandamano likisihi wapiga kura kususia huku kukiwa na wasi wasi kwamba taifa hilo la Afrika kaskazini linaweza kujikwamua kutoka kwenye janga la kisiasa na kiuchumi. 

Zoezi hilo linafanyika wakati serikali ikijaribu kuimarisha uhalali wake huku ikikabiliana na vuguvugu la Hirak, ambalo limerejea tena barabarani mwezi Februari baada ya kusitisha maandamano kwa karibu mwaka mmoja kufuatia janga la corona. 
 Mwaka wa 2019, Hirak liliongoza maandamano ya maelfu ya watu na kupelekea kujizulu kwa kiongozi wa muda mrefu wa taifa hilo Abdelaziz Bouteflika baada yake kutangaza nia ya kuwania urais kwa muhula wa tano. 
 Uchaguzi wa urais uliyofanyika miezi 18 iliyopita ulishindwa na Abdelmadjid Tebboune wakati ukiwa na chini ya asilimia 40 ya wapiga kura walioshiriki kulingana na takwimu rasmi. 
 Alhamis kiongozi wa upinzani Karim Tabbou alikamatwa karibu na nyumba yake kulingana na ripoti iliyotolewa na ndugu yake. Habari kutoka vyombo vya habari vya ndani zinasema kuwa mkurugenzi wa Radio M, Ishane El Kadi pia amezuiliwa.  
 Imetayarishwa na Harrison Kamau
Matokeo ya ukusanyaji mpya wa maoni yanaonyesha kusita kwa baadhi ya watu kupewa chanjo kote ulimwenguni ni tishio katika kutokomeza janga la COVID-19. 

Utafiti huo uliyoendeshwa na taasisi ya Gallup katika nchi 79 kati ya 117, unaonyesha kuwa idadi ya watu ambao wamesema wako tayari kupewa chanjo ni chini ya asilimia 70. 
 Idadi hiyo ndiyo asilimia ya wastani ya watu ambao wanahitaji kinga ili kuzuia virusi vya COVID visiendelee kusambaa, kwa mujibu wa wanasayansi. 
 Taasisi ya Gallup iliwahoji watu elfu moja katika kila nchi kati ya hizo 117 mwishoni mwa mwaka 2020. 
 Katika nchi 20, karibu watu wote waliohojiwa walisema hawako tayari kupewa chanjo. 
 Nchini Russia, asilimia 61, Kosovo asilimia 56 walisema wataikataa chanjo, na nchini Senegal ni asilimia 55. 
 Kulingana na matokeo ya jumla, utafiti huo unakadiria kuwa zaidi ya watu billioni 1 kati ya billlioni 7.6 duniani hawatachanjwa.
Mapigano makali yanaendelea Tigray, Ethiopia, wakimbizi wakikimbilia Sudan huku Umoja wa Afrika ukiendelea kutoa wito wa kusitishwa mapigano hayo. 

Jeshi la Ethiopia linaendelea kushambulia makundi ya wapiganaji katika eneo hilo, baada ya viongozi wa Tigray kukaidi mamlaka ya waziri mkuu Abiy Ahmed. 
 Karibu watu 2,500 wamekimbilia Sudan kutoka Ethiopia kufuatia mapigano hayo katika eneo la Tigray huku maafisa wakielezea wasiwasi wao kwamba huenda idadi ya watu wanaokimbia mapigano hayo ikaongezeka kwa kasi. 
 Mamia ya watu wamekufa kutokana na mashambulizi ya angani huku hali ya wasiwasi ikiongezeka kwamba huenda Ethiopia ikarudi tena katika vita vya wenyewe kwa wenyewe kutokana na uhasama mkubwa uliopo kwa sasa kati ya jamii ya Tigray na Oromo. 
 Maawsiliano yamekatwa katika eneo la Tigray. 
 Shirika la habari la serikali limeripoti kwamba wanajeshi wa serikali wamedhibithi uwanja wa ndege wa Humera, karibu na mpaka na Sudan na Eritrea. 
 Shirika la habari la FANA, linaloshirikiana na serikali, limeripoti kwamba wanajeshi 17 wamekamatwa kwa kutatiza mfumo wa mawasiliano unaotumika na wanajeshi wa serikali ya jimbo la Tigray na kuhatarisha usalama wa jeshi la jimbo hilo TPLF. 
 Abiy, ambaye alishinda tuzo la amani la Nobel mwaka 2019, aliamurisha mashambulizi ya angani na kutuma wanajeshi Tigray wiki iliyopita, akishutumu jeshi la TPLF kwa kushambulia kambi ya jeshi. 
 Utawala wa Tigray unadaia kwamba serikali ya Abiy inawakandamiza na ilichukua hatua za kidikteta kuahirisha uchaguzi mkuu. 
 Imetayarishwa na Kennes Bwire, VOA, Washington DC
Ripoti zinasema kuwa kiongozi anayeongoza kundi linadai uhuru kutoka Morocco Brahim Ghali na aliezua mzozo wa kidiplomasia kati ya Rabat na Madrid baada ya kupelekwa kupata matibabu nchini Spain, amerejea Algeria usiku wa kuamkia leo. 

Kwa mujibu wa shirika la habari la AP, Ghali alitolewa kwenye hospitali kaskazini mwa Spain, baada ya kupata matibabu kwa wiki sita kufuatia kuugua COVID-19 kwa mujibu wa taarifa iliyotumwa kwa shirika hilo la habari na taifa lake lililojitangazia uhuru wa Sahrawi lenye makao yake makuu kwenye kambi za wakimbizi magharibi mwa Algeria. 
 Ghali ndiye kiongozi wa eneo hilo pamoja na kundi la Polisario Front, ambalo kwa muda mrefu limejitahidi kujikwamua kutoka utawala wa Morocco iliyo jichukulia udhibiti wa Sahara Magharibi kwenye miaka ya 70 wakati likijitahidi kurejesha uhuru wake tangu wakati huo. 
 Ghali ameondoka Spain saa chache baada ya kutoa ushahidi Jumanne mbele ya wachunguzi kwa njia ya video kutokana na tuhuma za kuongoza mateso, mauwaji ya kimbari pamoja na ukatili mwingine. Jaji mmoja wa Spain alitoa uamuzi kuwa Ghali awe huru wakati uchunguzi ukiendelea.
Ujerumani, Ufaransa, na Italia zimetangaza kusimamisha kutolewa chanjo ya AstraZeneca baada ya ripoti kuonyesha uwezekano wa kuwa na madhara. 
 Licha ya kuwepo kwa madai ya aina hiyo ya chanjo kuwa na madhara shirika la afya duniani (WHO) linadai kwamba chanjo hiyo ni salama. 
 Ufaransa, Ujerumani na Italia Jumatatu, zimejiunga na nchi kadhaa wanachama wa Umoja wa Ulaya ambazo zimezuia kutolewa kwa chanjo ya AstraZeneca. 
 Nchi hizo zimeifuata uamuzi wa Norway ambayo ilitangaza Jumamosi kwamba mtu mmoja alifariki dunia baada ya kupata madhara katika ubongo, na wengine watatu kulazwa baada ya damu kuganda mara tu baada ya kupewa chanjo ya AstraZeneca.
Mgombea urais wa chama cha Democratic Joe Biden amechukua uongozi wa kura chache dhidi ya Rais Donald Trump katika majimbo muhimu yenye ushindani mkali ya Georgia na Pennyslvania, hivyo anaelezewa kuwa anaelekea kupata kura za kutosha za wajumbe kutangazwa mshindi. 
 Makamu rais wa zamani Biden ambaye hivi sasa anaongoza katika kura za wananchi pia ana kura 253 za wajumbe dhidi ya 214 za Trump. Mgombea anahitaji kupata kura za wajumbe 270 ili kushinda urais na kuongoza kwa kipindi cha miaka minne. 
 Zoezi la kuhesabu kura bado linaendelea katika majimbo ya Arizona na Nevada, ambako Biden anaongoza. Mfumo wa kura za wajumbe Marekani unayaruhusu mshindi wa kura wa wananchi katika kila jimbo anapata kura za wajumbe wote wote isipokuwa kwa majimbo mawili tu ya Maine na Nebraska ambapo wajumbe wanaamuliwa kulingana na kanuni za majimbo hayo.
Nigeria Alhamisi imewarejesha mamia ya raiya wake waliokwama Saudi Arabia baada ya kupitisha muda wa vibali vyao vya kuishi huko. 

Kwa mujibu wa shirika la habari la Reuters, ndege ya kwanza iltua mjini mkuu wa Abuja wakati watu wakiwa wamejifunika kwa barakoa na kuvaa magwanda marefu. 
 Ukosefu wa ajira pamoja na hali ngumu ya kiuchumi nchini Nigeria katika kipindi cha miaka minne iliopita, vimepelekea maelfu wa wanigeria kutafuta ajira kwenye mataifa ya kigeni. 
 Hata hivyo janga la corona limesababisha upungufu wa ajira kwenye mataifa mengi huku mengine yakiongeza kanuni ya usafiri zilizopelekea wengi wao kukwama. 
 Video iliokuwa ikisambaa kwenye mitandao ya kijamii ilionyesha wanaigeria wanaodai kushikiliwa kwenye kambi moja ya Saudi Arabia kwa zaidi ya miezi tatu, wakati mataifa mengine yakisemekana kuchukua raiya wake baada ya takriban wiki mbili. 
 Serikali ya Nigeria ilisema Jumatatu kuwa ilikuwa ikishauriana na Saudi Arabia kuhusu kuwarejesha raiya wake 802 kwa kutumia ndege mbili Alhamisi na Ijumaa.
Viongozi wa Umoja wa Ulaya (EU) wakiwa pamoja na mawaziri wao wa mambo ya nje wanakutana kwa mara ya kwanza ana wa ana nchini Ureno Ijumaa kwa mazungumzo ya siku mbili.  

Mkutano huo ni ishara kwamba viongozi hao wanachukulia kitisho cha janga la COVID-19 kinapungua kutokana na kuharakishwa kwa mpango wa kuwachanja raia wao. 
 Mazungumzo yao yatazingatia zaidi athari za janga hilo katika fani za huduma za kijamii na ajira katika jumuia yao. 
 Viongozi wa EU watazungumzia pia pendekezo la Alhamisi lililotolewa na serikali ya Marekani kubadilishana habari za kiteknolojia kuhusu utengenezaji wa chanjo za COVID-19 ili kusaidia kukomesha kwa haraka janga hili. 
 Viongozi hao watakuwa pia na mazungumzo ambayo hayajawahi kufanyika kupitia mtandao wa video na Waziri Mkuu wa India Narendra Modi ambaye nchi yake inahitaji msaada mkubwa kukabiliana na maafa yanayotokea kutokana na kuongezeka kwa maabukizo.
Rais wa Uganda Yoweri Museveni atasimamia mazungumzo ya kuleta amani nchini Ethiopia kati ya serikali na maafisa wa eneo la Tigray. 
 Kulingana shirika la habari la AFP, maafisa wa serikali ya Ethiopia wasiotaka kutajwa wamesema kwamba mazungumzo hayo yamepangwa kuanza Jumatatu, kaskazini mwa Uganda. 
 Naibu waziri mkuu wa Ethiopia Demeke Mekonnen Hassen, ambaye pia ni waziri wa mambo ya nje, pamoja na wawakilishi wa Tigray, wanatarajiwa nchini Uganda Jumatatu kwa mazungumzo hayo. 
 Hayo yanajiri wakati kiongozi wa eneo lililojitenga nchini Ethiopia, Tigray, amethibitisha kwamba wapiganaji wake walifanya mashambulizi ya roketi kwenye uwanja wa ndege katika mji mkuu wa Eritrea. 
 Shambulizi hilo linaongeza wasiwasi wa kusambaa kwa vita katika eneo hilo la pembe ya Afrika. 
 Debretsion Gebremichael, amesema kwamba wapiganaji wake walishambuliwa kila upande na maelfu ya wanajeshi wa Eritrea na vifaru anavyodai waliingia Tigray kuwasaidia wanajeshi wa Ethiopia. 
 Wanadiplomasia waliwaambia waandishi wa habari Jumamosi usiku kuwa makombora mengi yalipiga Asmara, yakitua karibu na uwanja wa ndege, ingawa vizuizi vya mawasiliano huko Tigray na Eritrea vilifanya ripoti hizo vigumu kuthibitisha. 
 Waziri mkuu Abiy Ahmed ameandika ujumbe wa Twitter kwamba Ethiopia ina uwezo wa kutosha kufanikisha malengo yake katika eneo la Tigray bila msaada wowote lakini hakujibu moja kwa moja madai ya Debretsion. 
 Mwanadiplomasia mkuu wa wizara ya Mambo ya Nje ya Marekani kwa Afrika, Tibor Nagy, alishutumu mashambulizi ya vikosi vya Tigray dhidi ya Eritrea na kulaani kile alichokiita juhudi zao za kuufanya mzozo huo kuwa wa kimataifa. 
 Abiy alizindua kampeni hiyo huko Tigray mnamo Novemba 4 baada ya kushutumu vikosi vya eneo hilo kwa kushambulia wanajeshi wa serikali kuu walio katika jimbo la kaskazini, ambalo linapakana na Eritrea na Sudan na lina makazi ya watu wapatao milioni 5. 
 Idadi ya watu ambao wamekimbilia Sudan kutokana na mzozo huo kaskazini mwa Ethiopia imeongezeka hadi 20,000, shirika la wakimbizi la Umoja wa Mataifa na maafisa wa eneo hilo walisema Jumapili.
Mkutano huo unafanyika kwa mara ya kwanza kwa njia ya mtandao mwaka huu kwa sababu ya janga la COVID-19. Washiriki wanatarajiwa kujadili athari za ugonjwa wa virusi vya Corona kwenye uchumi wa Dunia na kutathmini njia za kuchochea kufufua pamoja na ukuaji wa uchumi 

Saudi Arabia ni mwenyeji wa mkutano unaofanyika kwa njia ya video, Jumamosi na Jumapili wa kundi la G-20 la mataifa yaliyoendelea na yale yanayoinukia kiuchumi duniani. Rais wa Marekani Donald Trump anatarajiwa kushiriki katika mkutano huo kwa siku zote mbili, kulingana na White House. 
 Mkutano huo unafanyika kwa mara ya kwanza kwa njia ya mtandao mwaka huu kwa sababu ya janga la COVID-19. Washiriki wanatarajiwa kujadili athari za ugonjwa wa virusi vya Corona kwenye uchumi wa Dunia na kutathmini njia za kuchochea kufufua pamoja na ukuaji wa uchumi.  
 Wafuatiliaji wanasema hata hivyo inawezekana kwamba wakati wa mkutano huo wa uchumi baadhi ya viongozi wa ulimwengu watakabiliana na mwenyeji wa mkutano huo Mwana mfalme Mohammed bin Salman juu ya mauaji ya mwandishi wa Habari Jamal Khashoggi ambaye aliripotiwa kuuawa nchini uturuki na wakala wa Saudi Arabia. 
 Nchi wanachama wa G-20 ni pamoja na Afrika kusini, Argentina, Australia, Brazil, Uingereza, Canada, China, Ufaransa, Ujerumani, India. Nyingine ni Indonesia, Italy, Japan, Mexico, Russia, Saudi Arabia, Korea kusini, Uturuki, Marekani na Umoja wa Ulaya.
Marekani imetangaza kwamba haitatuma waangalizi kufuatilia uchaguzi mkuu wa Uganda utakaofanyika Kesho alhamisi. 
 Hii ni baada ya asilimia 75 ya maafisa wake kunyimwa vibali vya kufuatilia uchaguzi huo. 
 Balozi Natalie Brown amesema kwamba tume ya uchaguzi ya Uganda haijatoa sababu yoyote ya kukataa maombi hayo licha ya juhudi kadhaa za kutaka maelezo kutoka kwa ubalozi wa Marekani nchini Uganda. 
 Brown amesema kwamba waangalizi wa kutoka ubalozi huo, ambao wengi wao ni raia wa Uganda, wamenyimwa fursa ya kutumikia raia wenzao. 
 Amesema hatua hiyo itapelekea uchaguzi wa Uganda kukosa uwazi, Imani na uwajibikaji. 
 Wakati huo huo, Marekani imeshutumu hatua ya serikali ya Uganda kuzima mitandao yote ya kijamii, wakati nchi hiyo inaandaa uchaguzi mkuu, huku katibu mkuu wa umoja wa mataifa Antonio Guterres akitoa wito kwa utawala wa Uganda kuheshimu haki za kibinadamu. 
 Guterres ametaka serikali na wagombea wa nafasi mbalimbali katika uchaguzi huo kujizuia na uvunjani wa sheria na vitendo vinavyoweza kuchochea ghasia. 
 Rais wa Uganda Yoweri Museveni, ameshutumu kampuni zinazomiliki mitandao ya kijamii hasa Facebook na twiter, kwa kile ametaja kama majivuno na upendeleo, akisema kwamba ameamurisha zifungwe nchini humo. 
 Imetayarishwa na Kennes Bwire, VOA, Washington DC
Rais mteule wa Marekani Joe Biden amekutana na washauri wake wa usalama wa taifa katika mkutano ambao haukuhudhuriwa na wataalam wa upelelezi wa serikali, wakati rais Donald Trump anaendelea kuzuia mchakato wa kipindi cha mpito. 
 Biden na makam wake Kamala Harris wamejadili kuhusu maswala mbali mbali ulimwenguni katika mkutano huo na maafisa wa ujasusi na wataalam wa ulinzi. 
 Kati ya waliohudhuria mkutano huo ni aliyekuwa naibu wa waziri wa mambo ya nje Tony Blinken, waliokuwa mabalozi wa Marekani Nicholas Burns na Samantha Power; generali mstaafu Stanley McChrystal, miongoni mwa wengine. 
 Katika siku za karibuni, Wabunge kadhaa wa chama cha Republican wamesema kwamba maafisa ujasusi wa serikali, wanastahili kutoa taarifa hizo kwa Biden, kuelekea Januari 20, siku ambayo anatarajiwa kuapishwa. 
 Rais Donald Trump ameendelea kudai kwamba alishinda uchaguzi mkuu wa Nov 3 na kwamba kulifanyika udanganyifu katika uchaguzi huo, bila kutoa Ushahidi wowote. 
 Kesi kadhaa ambazo amewasilisha mahakamani kupinga matokeo hayo ya uchaguzi, zimetupiliwa mbali kwa kukosa Ushahidi.
Baraza la mawaziri la Sudan wiki hii liliidhinisha mkataba wa Umoja wa Mataifa kuhusu haki za wanawake. Lakini wakosoaji wanaona baraza la mawaziri lilikataa kuthibitisha haki fulani ambazo zingewapa wanawake wa Sudan usawa wa kweli wa kisheria na wanaume. 
 Baraza hilo la Mawaziri la Sudan limeidhinisha Mkataba wa Umoja wa Mataifa wa 1979 juu ya Kutokomeza aina zote za Ubaguzi dhidi ya Wanawake (CEDAW). 
 Walakini, baraza hilo ambalo wajumbe wake wengi ni wanaume lilikataa kuidhinisha wazo kwamba wanawake ni sawa na wanaume katika ngazi zote za kisiasa na kijamii na wana haki sawa katika ndoa, talaka na uzazi. 
 Vikundi vya haki za wanawake vilikosoa hali hiyo na kusema hawatakubali. 
 Mwishoni mwa mwaka 2018 na mapema 2019, wanawake wa Sudan walichukua majukumu makubwa katika maandamano ya umma dhidi ya Rais wa muda mrefu Omar al-Bashir, ambaye alitolewa mamlakani Aprili, 2019. 
 Mwaka jana, baadhi ya wanawake wa Sudan walipokea tuzo za kimataifa kwa kuhusika kwao katika mabadiliko ya kidemokrasia nchini humo.
Utawala wa Rais wa Marekani, Joe Biden umesema utatangaza mkakati wa ufadhili wa miundombinu kwa nchi za kipato cha chini na cha kati. 

Mkakati huo ambao umetengenezwa kushindana na ule wa hasimu wake China unaojulikana kama Belt and Road Initiative. 
 Juhudi hiyo itaitwa, “Build Back Better for the World,” umezinduliwa leo Jumamosi pamoja na washirika wa G7 katika mkutano unaofanyika Cornwall, Uingereza. 
 Mkakati huo utakuwa na msukumo thaminio, uwazi na endelevu” kwa mujibu wa afisa mwandamizi wa utawala wa Biden. 
 Belt and Road Initiative ni mkakati wa mendeleo wa ulimwengu ulioanzishwa na Beijing mwaka 2013, na kuwekeza katika nchi karibu 70. Ni kiini cha sera yake ya mambo ya nje.  
 Afisa mwandamizi wa Marekani amesema mkakati wa ‘B3W’ kama unavyoitwa unalenga kuhamasisha sekta binafsi ili kuwekeza na kutimiza ufadhili wa trilioni ya dola katika miundo mbinu ambayo inahitajika katika dunia inayoendelea, wakati ikikidhi mahitaji ya ajira na viwango vya mazingira na uwazi. 
   
 Chanzo cha Habari : VOA News
Shirika la Umoja wa Mataifa la kuhudumia wakimbizi, UNHCR, limerejea wito wake wa kuitaka serikali ya Tanzania kuacha kuwarejesha kwa nguvu nchini Msumbiji watu wanaoomba hifadhi, ambako maisha yao yako katika hatari.  

Miezi miwili na nusu imepita tangu wanamgambo wa Kiislamu waliposhambulia raia katika mji wa pwani wenye utajiri wa gesi wa Palma kaskazini mwa Msumbiji, na kuua darzeni ya watu na kuwakosesha makazi zaidi ya 70,000.  
 Huku viwango vya ghasia vikiwa vimepungua, Shirika la Umoja wa Mataifa la kuhudumia wakimbizi linasema mzozo wa silaha na ukosefu wa usalama unaendelea kuwakosesha makazi maelfu ya watu.  
 Msemaji wa UNHCR Babar Baloch anasema watu kila siku wanakimbia wakiwa wamekata tamaa kwa usalama kote nchini Msumbiji na upande mwingine wa mpaka nchini Tanzania. 
 “Watu 9,600 wamekata tamaa wakijaribu kutafuta hifadhi upande mwingine wa mpaka ndani ya Tanzania na kulazimishwa kurejea kwenye hatari kwa kweli tatizo na hali si nzuri…Wakimbizi wasirejeshwe walikotoka ambako kuna hatari,” Baloch anasema. 
   
 Anasema kwamba hiyo inakiuka misingi ya kutojazana au kurejeshwa kwa nguvu. Sheria ya kimataifa ya haki za binadamu inaeleza bayana kwamba hakuna mtu anatakiwa kurejeshwa katika nchi ambayo atakabiliwa na mateso au kutendewa mambo ambayo yanaweza kusababisha maumivu yasiyobadilika.  
 Baloch anasema timu za UNHCR kwenye mpaka wa Tanzania na Msumbiji wanasema watu wanalazimishwa kurejea nchini Msumbiji wakati wamewasili wakiwa katika hali ya kukata tamaa. Anasema wengi wanatengana na familia zao na kuwaongezea madhila.  
 “Wale wanaorejeshwa kutoka Tanzania wanaishia kuishi katika mazingira mabaya sana mpaka wanakuwa katika hatari ya kukumbwa na manyanyaso ya kijinsia na hatari nyingine za kiafya kwa vile wanalala nje nyakati za usiku ambapo baridi ni kali sana hawana mablanketi au makazi ya muda kujisitiri. Kuna haja ya haraka kwa vifaa vya dharura vya misaada ikiwemo chakula kuwafikia,” Baloch anasema.  
 Mashirika ya kibinadamu yanakadiria takriban watu 800,000 wamekoseshwa makazi kaskazini mwa Msumbiji katika jimbo la Cabo Delgado tangu makundi yenye silaha, baadhi yana uhusiano na wanamgambo wa Islamic State, kuanzisha mashambulizi katika eneo hilo mwaka 2017.
Matokeo rasmi ya uchaguzi wa rais nchini Congo Brazzaville yanaonyesha Rais aliyeko madarakani, Denis Sassou Nguesso, amechaguliwa kwa zaidi ya asilimia 88 ya kura zilizopigwa.  

Hii ina maana kwamba ataendelea na utawala wake, ambao kufikia sasa, amekuwa akiongoza kwa miaka 36. 
 Nguesso anaongoza nchi ambayo uchumi wake umedorora kwa kipindi kirefu, licha ya kwamba inazalisha mafuta kwa wingi. 
 Mshindani wake wa karibu, Guy Brice Parfait Kolelas, ambaye alifariki muda mfupi baada ya vituo vya kupigia kura kufunguliwa, alipata asilimia nane tu ya kura. 
 Kolelas aliaga dunia kutokana na ugonjwa wa COVID-19, kwa mujibu wa taarifa ya serikali. 
 Wanadiplomasia na wachambuzi wa siasa, walimtarajia Ngueso, mwenye umri wa maiaka 77, kushinda kwa urahisi, hususan kwa sababu ya udhibiti alionao wa taasisi za serikali, katika taifa hilo lenye watu milioni 5.4.
Bomu lililotegwa ndani ya gari limeripuka katika mji mkuu wa jimbo la Afghanistan la Logarn na kuuwa watu wasiopungua 17 na kujeruhi darzeni wengine, kulingana na maafisa wa Afghanistan wa mji huo waliozungumza na Sauti ya Amerika. 

Wamesema mtu aliyejitoa muhanga alikusudia kuulipua msafara wa maafisa wa usalama katika mji mkuu wa mkoa wa Pul-e-Alam. 
 Msemaji wa Taliban Zabihullah Mujahid alikanusha mara moja kuhusika na tukio hilo, akisema wapiganaji wao walikuwa hawahusiki kabisa na shambulizi hilo, ambalo limetokea saa kadha kabla ya makubaliano ya Taliban ya kusitisha mapigano kwa siku tatu wa Eid kuanza kutekelezwa. 
 The festivities started Friday and the Afghan government ordered security forces to cease operations against the insurgents.  
 Sherehe za Eid zimeanza Ijumaa na serikali ya Afghanistan imeagiza wanajeshi wake kusitisha operesheni zote dhidi waasi. 
 Baada ya sala maalum ya siku ya Eid Ijumaa asubuhi, Rais Ashraf Ghani alitangaza katika hotuba yake iliorushwa kwa njia yakwamba televisheni serikali yake inashughulikia kuwaachia huru kiasi cha wafungwa 5,000 Wataliban ili kubadilishana na mateka 1,000 wa vikosi vya usalama vya Afghanistan kutoka mikononi mwa waasi 
 Chini ya makubaliano ya kubadilisha wafungwa yalioainishwa katika mkataba wa amani kati ya Marekani na Taliban. 
 Ghani amesema, hata hivyo, yeye hanaruhusa ya kuwaachia wafungwa hao kwa uamuzi wake peke yake. 
 Amesema mkutano maalum wa wazee unaojulikana kama jirga, au baraza la watunga sheria, litaitishwa kufanya uamuzi wa kuwaachia wafungwa waliosalia ili mazungumzo ya makundi mbalimbali ya Afghanistan yaweze kuanza.
Spika wa Bunge la Jamhuri ya Muungano wa Tanzania Job Ndugai amekosoa vikali hotuba iliyotolewa na chama cha upinzani Chadema akisema kiongozi huyo amekuwa na ajenda isiyotaka kuitendea haki Tanzania hasa katika kipindi hiki cha janga la corona. 

Spika Ndugai 
 Spika amesema kiongozi huyo wa kambi ya upinzani bungeni Freeman Mbowe kwanza amekuwa mtoro kuhudhuria vikao vya bunge na pia amekuwa akitoa shutuma zisizo na ukweli wowote. 
 “Ajifunze kubadilika Freeman Mbowe, amekuwa kiongozi muda mrefu, usiwapelekeshe wabunge wako kiasi hicho. Wabunge wakipata mshahara wanakatwa kupelekwa kwenye chama chake. Matumizi ambayo wala hayaeleweki. Waliniambia mimi ndio Spika wao. Situngi maneno. Kwa nini mnachukuwa fedha za wabunge hawa? Piga hesabu ya miaka 5 uone. Ni bilioni kadhaa. Zikisha fika hakuna transparency yoyote. Wanatumia wanavyotaka. Huwezi kuwa kiongozi namna hiyo. Jirekebishe na kusema wenzako. Na sisi lazima tukwambie maneno ambayo lazima urekebike.,” amekosoa Spika.  
   
 Mwenyekiti Mbowe 
 Katika mkutano wake Jumapili Mwenyekiti huyo wa Chadema Freeman Mbowe aliikosoa vikali serikali na kulishutumu bunge kwa namna linavyo shughulikia janga la corona. 
 Katika hotuba iliyopangwa tangu awali Mwenyekiti wa chama cha upinzani cha Chadema, Freeman Mbowe alijibu baadhi ya hoja za Rais Magufuli na kusema njia inayotumiwa na Tanzania katika kupambana na Covid-19 inaiweka nchi hiyo katika hatari. 
 Bila kutoa takwimu Mbowe alisema Tanzania bado inakabiliwa vikali na ugonjwa Covid-19. Aliongeza kuwa serikali ya Tanzania ingali na nafasi ya kuchukua baadhi ya hatua zaidi hata kwa kiwango kidogo ili kukabiliana na janga hilo badala ya kuficha ukweli. 
 Mbowe alitoa rai rasmi kwa Rais Magufuli akimsihi kwamba washauri wake wanamwogopa na hawamuelezi hali halisi ya ugonjwa huo nchini Tanzania. 
 Kiongozi huyu amesema kuweko kwa taarifa za nchi jirani kufunga mipaka na hata kuzuia Watanzania kuingia katika nchi hizo au kuwekewa utaratibu mpya wa masharti inatokana na kukataa ushauri wa kisayansi. 
 Siku za nyuma niliwahi kutoa tahadhari tusipokubali kufanya amri ya kutotoka nje hata ikiwa ni sehemu tu ya amri hiyo tutatengwa. 
 Amesema "mwanzoni tulizungumza kujifunza kutoka uzoefu wa nchi nyingine katika kupambana na janga la corona, sasa tunazungumzwa na nchi nyingine kama kielelezo hasi cha vita dhidi ya janga la corona Afrika na duniani. 
 Posho 
 Wakati huo huo Spika amemtaka kiongozi huyo kurejesha fedha alizopewa ambazo zilitolewa kama sehemu ya wabunge wanaohudhuria vikao vya bunge lakini pamoja na baadhi ya wabunge wenzake walisusia vikao hivyo. 
 “Fedha ambayo hukustahili kuichukua rudisha, usitafute visingizio ninafuatwa, ninasemwa, ungekuwa umerudisha ungesemwa? Unapaswa kurudisha mara moja. 
 Na kitendo cha kwamba mpaka leo tarehe 18, unaendelea mgomo wako. Sasa bado hivi naongea na nyinyi hajarudisha fedha, kuonyesha kwamba alikuwa na nia ya kuchukuwa hizo fedha kwa hiyo arudishe hizo fedha, hilo ni jambo la haraka. 
 Spika : “Waandishi na hakika hizo fedha zitarudi. Hilo wala msiwe na wasiwasi. Njia gani nitatumia nyie wala msiwe na wasiwasi. Hilo niachieni mimi na hakika, kwamba hizo fedha za umma zitarudi. Kwa upande huo ataniona mbaya bure. Ili tuelewane basi arudishe fedha hizo na awashauri wenzake ambao bado hawajarudisha warudishe fedha hizo. Na wengi wao wamekwisha kurudisha.” 
 Amesema mwanasiasa huyo amekuwa akitumia janga la kama kigezo cha kuisema serikali jambo ambalo amesisitiza kwamba halikubaliki hata kidogo. 
 Ndugai amuonya Mbowe 
 Freeman Mbowe ukimdharau rais wetu umetudharau sisi wote, kufanya kazi na sisi itakuwa vigumu sana. Yule ndio mkuu wa nchi. Jiepushe sana njia hizo unazoziendea, kwa sababu hazikusaidii. Anasema nchi hii uchumi umeharibika, umekwisha kwanza kwa sababu watalii hawaji hapa, kwenye hotuba yake. 
 Hivi nyinyi watalii siku hizi wanakwenda nchi gani? Wanaenda nchi gani? Hizo nchi jirani mtalii gani anakwenda wapi? Huko Rwanda anakosifia kuna mtalii anayekwenda? Huko Uganda kuna mtalii, Kenya kuna mtalii? Wapi kuna utalii? Unaponda nchi yako bila sababu yoyote. Na hii ni pandemic ni tatizo la dunia. Halikuletwa na mtu. Na kubeba nongwa kila wakati, kuzungumzia kana kwamba kuna jambo limeletwa na kundi fulani. Sijambo ambalo ni sawasawa.
Mwaka 2020 ulikuwa na mambo mengi ya kufurahisha na kusikitisha hasa ikizingatiwa kuwa janga la Covid-19 limebadili maisha ya watu wengi ulimwenguni hasa wanawake ambao wana mchango mkubwa katika familia, jamii na taifa kwa jumla.  

Lakini licha ya janga hili kuna mazuri ambayo yalitokea na mengine kuwatia hamasa kubwa wanawake duniani kuwa wanaweza kufanya mengi katika kuleta mabadiliko katika jamii na taifa.  
 Kwa mara ya kwanza katika siasa za Marekani tumeshuhudia historia ikiandikwa na mwanamke wa kwanza mweusi mwenye asili ya Asia ambaye alichaguliwa kushika wadhifa wa juu wa uongozi katika taifa la Marekani.  
 Makamu rais mteule Kamala Harrsi alichaguliwa na rais mteule Joe Biden kuwa mgombea mwenza wake katika tiketi ya chama cha Democratic kuwania urais wa Marekani katika uchaguzi wa November 3. Na historia itaandikwa hapo Januari 20 wakati rais mteule Joe Biden atakapoapishwa na kushika rasmi hatamu za uongozi. 
 Nako nchini Tanzania mwaka huu tumeona idadi kubwa ya wanawake waliingia katiika kinyang’anyiro cha kuwania urais katika uchaguzi mkuu na kubainisha kuwa wanawake wanapoamua wanaweza. 
 Aliyekuwa mgombea urais Queen Cuthbert Sendiga wa chama ADC amesema kuwa wakati umefika kwa wanawake kuwania nafasi za uongozi kwa ajili ya maendeleo ya nchi.  
 Na sasa basi tuelekee katika maeneo mengine huko Afrika tukianzia nchini Misri ambako mwaka huu lilianzishwa rasmi Jukwaa la Sauti Milioni 50 Afrika.  
 No media source currently available 
  Lakini hatuwezi kusahau jinsi janga la Covid 19 lilivyochangia kubadili hali ya maisha ya wanawake huko Afrika Mashariki hasa kutokana na kuwekwa kwa masharti mbali mbali ya kuzuia kusambaa kwa virusi vya corona. 
 Mataifa yote ya Afrika Mashariki na Kati yana hadithi inayofanana kuhusu janga la Covid 19 na changamoto mbali mbali ambazo wamekabiliana nazo wanawake katika kuendesha shughuli zao za kila siku.  
 No media source currently available 
 Lakini licha ya janga la Covid 19 wanawake wa Congo nao walikuwa na simanzi kwa kuvuliwa uspika wa bunge kwa mwanamke ambaye wanasema alikuwa tumaini lao. 
 Hali haikuwa tofauti katika nchi za Rwanda, Uganda na Burundi kwani wanawake pia katika nchi hizo walishuhudia kukumbwa na changamoto zisizo za kawaida ili kuwa katika hali ya kuona kuwa wanamudu kujikimu kimaisha ili kuhudumia familia na wakati huo huo kuepukana na matatizo ya janga la corona.  
 No media source currently available 
 Imetayarishwa na mwandishi wetu Khadija Riyami kwa niaba ya waandishi wa VOA Salma Mohamed, Mombasa, Kenya , Shafii Mbinda kutoka Cairo, Misri na Austere Malivika Goma, DRC
Chakwera alisema ongezeko la maambukizi ni kubwa Malawi kwa sababu watu wengi akiwemo yeye mwenyewe walipuuzia masharti ya wataalam wa afya ya kujikinga na COVID-19 ikiwemo kuvaa barakoa 

Rais wa Malawi Lazarus Chakwera anasema amehuzunishwa na takwimu zinazoonesha ongezeko la karibuni la maambukizi ya virusi vya Corona nchini mwake. Katika hotuba ya Jumapili kwa njia ya redio alitangaza anaanza siku 21 za kufunga na kumuomba mungu aepushe janga ambalo limeongezeka tena. Wataalamu wa afya wanasema hali iliyopo nchini humo inahitaji zaidi ya maombi ya sala. 
 Malawi hivi karibuni imeshuhudia ongezeko katika kesi za virusi vya Corona. Tangu Alhamis nchi hiyo imekuwa ikithibitisha kesi nyingi za COVID kuwahi kurekodiwa. 
 Kwa mfano Jumamosi, Malawi ilirekodi kesi 381 za virusi vya Corona na vifo 12 idadi kubwa sana kwa siku moja tangu iliporekodi kesi zake tatu za kwanza hapo April mwaka jana. 
 Chakwera alisema ongezeko la maambukizi ni kubwa kwa sababu watu wengi akiwemo yeye mwenyewe walipuuzia masharti ya kujikinga na COVID-19.“Wengi wetu hatukuwa makini sana dhidi ya virusi hivi na sasa tunalipa gharama ya upuuzaji huo. Tunalipa gharama kwa sababu wengi wetu tumerudi kwenye hali ya zamani ya kutovaa barakoa, kutofuata masharti ya kutokaribiana kutoka mtu mmoja hadi mwingine, na kuto-osha mikono kwa sabuni mara kwa mara. Ninaposema wengi wetu, ni pamoja na mimi mwenyewe”  
 Rais Chakwera mara kadhaa amekuwa akikosolewa kwa kupuuzia masharti ya kujikinga na COVID anapokuwa kwenye mikutano. Mwezi Oktoba mwaka jana Rais Chakwera alikabiliwa na ukosoaji wa umma kwa kutovaa barakoa, wakati alipokutana na kiongozi mwenzake wa Tanzania, John Magufuli, katika ziara ya kiserikali ya siku tatu kuitembelea Tanzania. 
 Mwezi Januari pia Chakwera alikosolewa baada ya kuonekana bila ya barakoa na kisha kupeana mikono na mwanamuziki wa kimarekani, Madonna alipomtembelea kwenye makazi yake, katika mji mkuu Lilongwe. Madona ana Watoto wanne wa kuasili kutoka Malawi na pia ni mwanzilishi mwenza wa taasisi moja ya hisani nchini humo. 
 Lakini katika hotuba yake ya Jumapili kwenye radio Chakwera alisema hivi sasa ni wakati kwa kila mtu nchini humo kurudia utekelezaji wa masharti ya kuzuia COVID-19. 
 “Kasi ambayo virusi vimekuwa vikienea tangu Krismas inasumbua sana. Maambukizi mapya 66 yalithibitishwa kati ya siku ya Krismasi na siku inayofuata yaani Boxing Day. Na katika wiki mbili zilizopita tangu hapo, zaidi ya maambukizi mapya 1,500 yamethibitishwa ambayo ni wastani wa maambukizi mapya zaidi ya 120 kila siku, ambayo yanaweka shinikizo kubwa katika mfumo wetu wa afya na wafanyakazi wa afya: hali hii haiwezi kuruhusiwa kuendelea” 
 Chakwera alisema ameziagiza wizara za usalama wa ndani na afya kuongeza utekelezaji wa miongozo ya kujikinga na COVID-19 mara moja. COVID-19 ni ugonjwa unaosababishwa na virusi vya Corona. 
 Wizara ya afya nchini Malawi inasema kiasi cha watu 500 waliorudi kutoka Afrika kusini siku ya Jumamosi wametengwa katika kituo kimoja huko Blantyre kwa ajili ya kufanyiwa vipimo vya COVID-19.
Rais wa Kenya Uhuru Kenyatta, Jumanne ameisihi Ethiopia kufungua sekta yake ya mawasiliano kwa wawekezaji wa makampuni binafsi ya kubadilishana pesa kwa njia ya simu, hatua ambayo huenda ikaimarisha hatua zilizopigwa kwenye sekta hiyo na kuvutia uwekezaji wa kigeni. 

Kwa mujibu wa shirika la habari la Reuters, Kenyatta ameyasema hayo mjiji Addis Ababa wakati akiwa ziarani nchini humo. Jopo la makampuni kadhaa yakiongozwa na Safaricom ya Kenya yalipewa leseni ya kuanza biashara ya ubadilishanaji fedha kwa njia ya simu nchini Ethiopia ambapo sasa hivi ni kampuni ya Ethio Telecom pekee, inayotoa huduma hiyo. 
 Kenyatta amesifu hatua hiyo akisema kuwa itatoa nafasi mpya za ajira kwa mamilioni ya watu wa Ethiopia. Huduma ya pesa kwa njia ya simu ilianzishwa nchini Kenya takriban muongo mmoja uliyopita lakini sasa inatumika kwenye mataifa mengi yalioko chini ya jangwa la Sahara. 
 Safaricom imepanga kuwekeza hadi dola bilioni 8.5 kwenye sekta ya mawasiliano nchini Ethiopia miongoni mwa mambo mengine. Ethiopia pia inapanga kuuza asilimia 40 ya hisa za Ethio Telecom kwa wawekezaji wa kibinafsi pamoja na nyingine asilimia 5 kwa wananchi wake. 
   
 Imetayarishwa na Harrison Kamau
Pande hizo mbili zinatambua uzito wa hali hiyo na zinasisitiza dharura ya kufafanua mazingira ambayo shambulizi hili lilifanyika, mawaziri wa mambo ya nje wa Chad na CAR walisema katika taarifa ya pamoja Jumanne jioni  

Chad na Jamhuri ya Afrika ya kati (CAR) wanatoa wito kwa Umoja wa Mataifa na Umoja wa Afrika (AU) kuchunguza tukio katika eneo la mpaka ambapo angalau wanajeshi sita wa Chad na raia watatu wa Russia waliokuwepo kwenye kazi za kijeshi kuisaidia CAR waliuawa. Kulingana na shirika la habari la Reuters. 
 Ujumbe kutoka CAR ulikutana na Rais wa muda wa Chad, Mahamat Idriss Deby, siku ya Jumanne kujibu tukio hilo ambalo linatishia kuwepo uhusiano mbaya wa kidiplomasia. 
 Pande hizo mbili zinatambua uzito wa hali hiyo na zinasisitiza dharura ya kufafanua mazingira ambayo shambulizi hili lilifanyika, mawaziri wa mambo ya nje wa Chad na CAR walisema katika taarifa ya pamoja Jumanne jioni. 
 Wizara ya ulinzi ya Chad, Jumapili ilisema wanajeshi wa Afrika ya kati walishambulia kituo cha jeshi la Chad ambapo walimuua mwanajeshi mmoja na waliwateka pamoja na kuwaua wengine watano, vitendo ambavyo walisema vilikuwa uhalifu wa vita.  
 Mamlaka ya CAR ilisema mapigano ya risasi yalitokea kwa makosa wakati wanajeshi wao walipofuatilia kundi la waasi karibu na mpaka wa Chad na kusababisha vifo vya wanajeshi wa pande zote mbili. Hawakuelezea ni wanajeshi wangapi wa Afrika ya kati waliokufa. 
 Shirika la habari la RIA la Russia, liliripoti wanajeshi watatu wa Russia, sehemu ya ujumbe wa kusaidia jeshi la CAR pia waliuawa wakati wa operesheni ambayo ilipelekea mlipuko wa mgodi. 
 Msemaji wa jeshi la Chad aliliambia shirika la habari la Reuters hapo Jumanne kwamba wanajeshi wengi walipelekwa mpakani kujibu tukio hilo. 
 Wanajeshi wa Chad walikuwa katikati ya ujumbe wa kulinda amani wa Afrika uliopelekwa CAR baada ya uasi wa mwaka 2013 ambao ulimuondoa madarakani rais. Chad iliondoa vikosi vyake mwaka uliofuata baada ya kushtumiwa na watu huko CAR kwa kuunga mkono waasi hasa waislam, katika mzozo wao na wanamgambo wengi wakiwa wakristo.
Rais wa Uganda Yoweri Museveni ameonya wafuasi wa upinzani wanaoandamana kwa siku ya pili mfululizo katika sehemu  mbalimbali nchini humo, baada ya polisi kumkamata mgombea  urais Robert Kyagulanyi, maarufu Bobi Wine, akisema kwamba wanaoandamana “watakipata wanachotafuta.” 

“mtajuta sana” ameonya Museveni wakati anafanya kampeni yake anayoiita ya kisayansi, Kaskazini mwa Uganda ambapo anaendelea kukutana na viongozi wa juu wa chama chake cha National resistance movement - NRM. 
 “Wale ambao wanaandamana wakishambulia wafuasi wa chama cha NRM jijini Kampala watapoteza hamu hivi karibuni kwa kiasi kwamba hata wataogopa kugusa fulana ya chama cha NRM hata kama imetupwa kando mwa barabara. Wameanza vita ambavyo tunajua vizuri sana.” amesema Museveni. 
 Maandamano yalifanyika sehemu mbalimbali nchini Uganda Jumatano na yameendelea kwa siku ya pili, baada ya polisi kumkamata mgombea wa urais Bobi Wine katika wilaya ya Luuka, mashariki mwa Uganda. 
 Polisi walitumia maji ya kuwasha, gesi ya kutoa machozi na risasi za moto kukabiliana na waandamanaji. Taarifa ya polisi imesema kwamba watu 16 wameuawa na 65 kujeruhiwa lakini baadhi ya vyombo vya habari nchini humo vimeripoti kwamba huenda idadi ya waliouawa ni zaidi ya hiyo. 
 zaidi ya watu 300 wamekamatwa. 
 Museveni amesema kwamba chama cha NRM kina wataalam wa fujo. 
 “Mmeamua kupigana na NRM wakati sisi ndio wataalam wa vita. Mtajuta sana,” amesema Museveni akiongezea kwamba “najua biblia inasema kwamba mtu akikupiga kofi upande mmoja, unageuza upande mwingine ili akupige. Mimi huwa nafanya mambo kinyume. Yesu alipopata watu wamegeuza nyumba ya baba yake na kuifanya soko, alizua vurugu san ana hakuna mahali imeandikwa kwamba alilipa fidia.” 
 Museveni amedai kwamba waandamanaji wanaungwa mkono na nchi za nje, ambazo hazitaki kuona maendeleo Uganda. Hakutaja nchi hizo wala kudhibithisha madai yake. 
 “watapata wanachotafuta. Hawatatupambaza. Watajuta kabisa.” Rais Museveni ameendelea kurudia maneno hayo. 
 Viongozi wa dini wataka Bobi Wine kuachiliwa huru 
 Muungano wa viongozi wa dini kote Uganda umekemea vitendo vya fujo na mauaji ambayo yametokea baada ya Bobi Wine kukamatwa na kutaka mwanasiasa huyo kuachiliwa huru haraka iwezekanavyo. 
 Katika kikao na waandishi wa habari jijini Kampala, mwenyekiti wa muungano huo Sheikh Shaban Mubajje ameomba serikali kumwachilia mwanasiasa huyo haraka iwezekanavyo ili kurejesha hali ya amani na utulivu. 
 Anataka pia wafuasi wake waliokamatwa wakati wa maandamano kuachiliwa huru. 
 Muungano huo umeeleza wasiwasi kwamba hali ya kisiasa ilivyo sasa nchini Uganda inaweka mazingira magumu ya kufanyika uchaguzi ulio huru na haki. 
 “Tunaelewa hali ngumu wanayokumbana nayo maafisa wa usalama, lakini tunataka waheshimu uhai wa binadamu. Wanastahili kufanya kazi yao kwa uadilifu bila kuzingatia vyama vya kisiasa.” Amesema Mubajje. 
 “Jeshi limevunja ibara ya 209 ya sheria inayosema kwamba wanajeshi wa Uganda wanastahili kushirikiana na raia wakati kuna hali ya dharura na majanga kama la Covid-19.” Imesema taarifa ya baraza la viongozi wa kidini. 
 Taarfia hiyo inaendelea kusema kwamba “japo polisi wanadai kwamba wanatekeleza masharti ya kuzuia kusambaa kwa virusi vya Corona, tumeona wazi kwamba na wao wanavunja masharti hayo. Wamevunja pia ibara ya 21 (3) ya sheria, inayosema kwamba polisi wanastahili kuwa wazalendo na kutenda kazi yao kwa uadilifu.” 
 Jeshi lasisitiza linafanya kazi ipasavyo 
 Msemaji wa jeshi la Uganda UPDF Brig Flavia Byekwaso, amewaambia waandishi wa habari kwamba wanajeshi wanaendelea kufanya kazi kulingana na sheria na wanatumia nguvu pale inapostahili ili kuondoa hatari inayoweza kuletwa na waandamanaji. 
 Amesema kwamba wanajeshi ambao wamerekodiwa wakiwapiga watu risasi za moto, wamefanya hivyo katika hatua ya kujilinda, akiongezea kwamba “waliowapiga watu risasi kiholela watachukuliwa hatua baada ya uchunguzi kufanyika.” 
 Tume ya uchaguzi atishia kuwaondoa baadhi ya wagombea 
 Wakati huo huo, tume ya uchaguzi imesema kwamba itawaondoa wagombea wanaokosa kufuata masharti yaliyowekwa kuzuia kusambaa kwa virusi vya Corona wkaati wa kampeni. 
 “Tume ya uchaguzi inawaonya wagombea wote wanaoendelea kukiuka masharti kwamba majina yao yatafutwa kutoka kwa orodha ya wagombea.” Amesema mwenyekiti wa tume hiyo Jaji Simon Byabakama katika taarifa kwa vyombo vya habari. 
 “Tunaisitiza kwamba wagombea wanaoendelea kuwakusanya watu katika mikutano yao ya kampeni, wakikiuka maagizo ya afya kulingana na sheria namba 3 iliyotolewa Novemba 19, 2020 wataondolewa kwenye orodha ya wagombea.” Imesema taarifa ya tume ya uchaguzi. 
 Kulingana na tume ya uchaguzi, mkutano wa kampeni haustahili kuhudhuriwa na zaidi ya watu 200. 
 Wagombea wengine wasitisha kampeni kutaka Bobi Wine aachiliwe 
 Baadhi ya wagombea wa urais kama Jenerali Mugisha Muntu, ambaye alikuwa mkuu wa jeshi, na Jenerali Henry Tumukunde, ambaye alikuwa waziri wa usalama, wamesitisha kampeni zao hadi Bobi Wine atakapoachiliwa huru. 
 Wagombea wa upinzani wanaishutumu serikali na tume ya uchaguzi kwa upendeleo. 
 Mwanamuziki Moses Saali, maarufu kama Bebe cool, anaendelea kuvutia umati mkubwa wa wafuasi wa chama cha Museveni NRM, akimfanyia kampeni, bila kuzuiliwa na polisi. 
 Maelfu ya wafuasi wa NRM wamekuwa wakiandaa mikutano mikubwa kaskazini mwa Uganda inayoongozwa na Bebe Cool. 
 Tume ya uchaguzi, polisi, Museveni, wala jeshi halijazungumzia hatua ya Bebe cool kuvutia umati mkubwa wa watu katika kampeni bila kuzuiliwa. 
 Bebe cool alitangaza kwamba amepewa ruhusa na Museveni kukabiliana kwa kila hali na mwanamuziki mwenzake, Bobi Wine. 
 Umoja wa mataifa unafuatilia hali Uganda 
 Ofisi ya katibu mkuu wa Umoja wa mataifa imesema kwamba inafuatilia kwa karibu sana yanayoendelea Uganda. 
 Taarifa iliyowekwa kwenye wavuti wa umoja wa mataifa inamnukuu msemaji wa katibu mkuu Stephane Dujarric, akisema kwamba “ni muhimu kwa taasisi za serikali hasa maafisa wa usalama kuheshimu haki za kibinadamu na sheria ili kuweka mazingira sawa kwa wagombea wote wa kisiasa. Tutaendelea kufuatilia kwa karibu sana yanayoendelea nchini humo n ani muhimu kwa wanasiasa wote na viongozi serikali kuhakikisha kwamba uchaguzi wa nchi hiyo unakuwa wa amani.” 
 Stephane amesema kwamba “kila mtu ana haki ya kufanya maandamano kwa amani na matumizi ya nguvu na maafisa wa usalama ni jambo ambalo linatia wasiwasi.” 
 Umoja wa ulaya umesema kwamba hautatuma waangalizi kufuatilia uchaguzi mkuu wa Uganda mwaka ujao 2021 kwa sababu mapendekezo yake 30 ya mwaka 2016 ambayo yalitakiwa kutekelezwa ili kuhakikisha uchaguzi huru na haki, yalipuuzwa kabisa na hakuna hata moja limetekelezwa kuelekea uchaguzi wa mwaka 2021. 
 Imetayarishwa na Kennes Bwire, VOA, Washington DC
Utawala wa Rais wa Marekani Joe Biden unaanzisha rasmi vita dhidi ya ufisadi kama msingi wa usalama wa kitaifa. 
 Biden siku ya Alhamisi alitoa risala yake ya kwanza ya usalama wa kitaifa, akielezea ajenda yake ya kupambana na ufisadi. 
 Rushwa inatishia usalama wa kitaifa wa Marekani, usawa wa uchumi, juhudi za kupambana na umaskini ulimwenguni na juhudi za maendeleo. Na demokrasia yenyewe, rais alisema katika maagizo yake. "Lakini kwa kuzuia kikamilifu na kupinga ufisadi na kuonyesha faida za utawala wa uwazi na uwajibikaji, tunaweza kupata faida muhimu kwa Marekani na demokrasia nyingine." alisema Biden. 
 Waraka wa Biden unatumika kama taarifa rasmi kutoka kwa rais kwamba anatarajia idara na mashirika yote ya serikali kuu kuendeleza shughuli zao za kupambana na ufisadi kwa njia ya kipekee kabisa, afisa mwandamizi wa utawala aliwaambia waandishi wa habari kwa njia ya simu Alhamisi
Rais wa Misri, Abdel Fattah al-Sisi, Jumatano ameonya juu ya madhara ya mgogoro unaotokana na bwawa kubwa la uzalishaji umeme la Ethiopia linalotegemea maji ya Blue Nile. 
 Tahadhari hiyo ya rais wa Misri ameitoa baada ya mazungumzo yaliyo husisha nchi hizo mbili na Sudan kumalizika bila ya muafaka kupatikana.  
 Ethiopia inaendelea na matarajio ya maendeleo ya uchumi wake, na uzalishaji umeme katika bwawa hilo kubwa, ambalo Misri inahofia litapunguza kiwango cha maji yam to Nile. 
 Sudan pia ina wasiwasi kuhusu matokeo ya upatikanaji wa maji yake. 
 Ujumbe kutoka serekali za mataifa hayo matatu ulikutana mapema wiki him mjini Kinshasa, nchini Jamuhuri ya Kidemekrasia ya Congo, lakini ulishindwa kuleta matokeo yaliyotarajiwa. 
 Akizungumza katika uzinduzi wa ukumbi mpya wa serekali, rais Sisi amesema kwamba Sudan na Misri zilikuwa zikiratibu masuala hayo, na kwamba ushirikiano na makubaliano ni muhimu zaidi kuliko chochote. 
 Akitolea mfano migogoro ya zamani ya kikanda, amesema kwamba wameshuhudia madhara ya migogoro. 
 Akasisitiza kwa kupeleka ujumbe kwa Ethiopia, kwa kuita ndugu zake, kwamba wasifikie hatua ya kugusa tone la maji ya Misri, kwa kuwa kuna njia nyingi zilizowazi za kufikia muafaka. 
 Kutokana na hayo waziri wa maji wa Ethiopia Seleshi Bekele ameonekana kupunguza wasiwasi uliopo. 
 Akizungumza na wanahabari hapo jana, amesema hakuna sababu ya kuingia katika vita kwa sababu ya maji. 
 Katika ujumbe mfupi wa simu kwenda kwa shirika la habari la Reuters amepinga madai kwamba Ethiopia inatumia maji ya taifa jingine.
Mamlaka husika nchini Tanzania, Jumanne ilipiga marufuku uuzaji wa mipira ya kufanyia ngono maarufu kama Kondomu zinazotengenezwa na kampuni za Lifeguard, Chishango, Pudence, Ultimate na Maximum classic. 

Zaidi ya mipira ya Kondomu 17,076 imeondolewa sokoni mara moja kwa kuzingatia ushauri wa mamlaka ya vifaa vya tiba nchini Tanzania TMDA. 
 “Kondomu ambazo hazikithi ubora unaostahili zimeondolewa madukani," alisema mkurugenzi wa vifaa vya matibabu nchini Tanzania Akida Khea wakati alikuwa akihutubia kikao cha kamati ya TMDA mjini Morogoro, Tanzania. 
 Khea alisema kwamba kondomu hizo ziliingia Tanzania kwa njia ya magendo na kuwaweka watumiaji katika hatari ya kuambukizwa virusi vya Ukimwi. 
 Mwaka wa 2019 shirika la Marie stopes liliagiza kuondolewa zaidi ya kondomu milioni moja kutoka madukani nchini Uganda baada ya kugunduliwa kwamba mipira hiyo ilikuwa haikithi viwango na haifai kutumika kabisa. 
 Kulingana na mamlaka ya dawa nchini Uganda - NDA - Vipimo vya maabara vilibaini kwamba kondomu za Life Guard zilikuwa na mashimo na rahisi kupasuka wakati wa tendo la ngono.
Vyama viwili vya upinzani vya Jamhuri iliyojitangazia uhuru ya Somaliland, kwenye Pembe mwa Afrika, vimepata ushindi wa viti vingi vya bunge kwenye uchaguzi wa wiki iliyopita. 

Tume ya uchaguzi ya jimbo hilo ilitangaza Jumatatu kwamba chama cha Waddani kimepata viti 31 na kile cha Ucid kilipata viti 21. 
 Chama tawala cha Kulmiye kimepata viti 30 kwenye bunge lenye viti 82. 
 Kwa upande mwengine hakuna mwanamke hata mmoja aliyegombania kiti cha bunge aliyeweza kupata ushindi katika uchaguzi huo. 
 Jamhuri hiyo iliyokuwa sehemu ya Somalia ilijitangazia uhuru mwaka 1991 na haijatambuliwa kimataifa hadi hii leo. 
 Hata hivyo serikali hiyo imefanikiwa kufanya uchaguzi mara kadhaa chini ya mfumo wa kidemokrasia.
Takriban watu 48 wamefariki, na darzeni za wengine kujeruhiwa katika kisiwa cha Taiwan, baada ya treni waliokuwa wakisafiri nayo, kugongana na gari, ambalo lilikuwa limeteleza na kuingia kwenye njia ya treni hiyo. 

Maafisa wanasema kuwa, kufuatia ajali hiyo, treni hiyo iliondoka kwenye reli na kupinduka mara kadhaa. 
 Treni hiyo, iliyokuwa imebeba takriban abiria 500. Waokoaji walionekana wakitafuta manusura na miili ya watu waliokufa, kutoka katika vifusi vya treni hiyo, ambayo ilikuwa imeharibiwa vibaya. 
 Baadhi ya abiria walivunja dirisha za treni hiyo na kutoka. Maafisa wamesema kuwa treni hiyo, ambayo ilikuwa inatoka mji mkuu Taipei, kwelekea Taitun, ilikuwa imebeba idadi kubwa ya abiria kuliko inavyoruhusiwa. 
 Wengi wao, walikuwa wanaenda kwa mapumziko ya wikendi ndefu ya Pasaka. Ajali hiyo, ndiyo mbaya Zaidi, kuwahi kutokea katika historia ya hivi karibuni, ya Taiwan.
Muhula wake kuwepo madarakani uliisha mwanzoni mwa Februari na bunge lilipanga kufanya uchaguzi Februari 8 ukacheleweshwa kwa sababu wabunge wapya bado hawajachaguliwa huku upinzani unamshutumu Farmajo kujaza wafuasi wake katika bodi ambazo huchagua wabunge 

Rais wa Somalia Mohamed Abdullahi Mohamed maarufu Farmajo ambaye muhula wake wa miaka minne madarakani ulifikia kikomo mwanzoni mwa mwezi huu hatakiwi kushiriki katika mazungumzo yanayolenga kutatua mzozo ambao umechelewesha kufanyika uchaguzi mkuu mpya wa nchi hiyo, serikali za majimbo mawili kati ya matano nchini Somalia zimesema Jumapili. 
 Bunge lilipanga kufanya uchaguzi Februari 8 lakini uchaguzi ukacheleweshwa kwa sababu wabunge wapya bado hawajachaguliwa huku wapinzani wa Rais Mohamed Abdullahi Mohamed ambaye anawania muhula wa pili madarakani, wanamshutumu kujaza wafuasi wake kwenye bodi za mkoa na kitaifa ambazo huchagua wabunge. 
 Ucheleweshaji huo umezidisha mivutano katika taifa hilo la pembe ya Afrika ambalo liliharibiwa na vita vya wenyewe kwa wenyewe na ambalo bado linapambana na uasi unaofanywa na kundi la kiislam la al-Shabaab ambalo mara kwa mara linafanya mashambulizi mjini Mogadishu na kwingineko. 
 Serikali ya Jubaland, moja ya mikoa mitano ya Somalia imesema kipindi cha Rais Mohamed Abdullahi Mohamed kuwepo madarakani kimeisha na anapaswa kujitoa katika mazungumzo yeyote juu ya mzozo huu.
Sudan imesema Alhamisi kiwango cha maji katika mto Nile kimepungua wakati Ethiopia inaripotiwa kuanza kujaza maji katika bwawa lake la kuzalisha umeme la Grand Renaissance. 

Misri nayo inataka taarifa rasmi kutoka kwa Ethiopia kuhusu hatua hiyo. 
 Sudan na Ethiopia zina wasiwasi kwamba hatua ya Ethiopia kujaza bwawa lake la kuzalisha umeme, itapunguza kwa kiasi kikubwa kiwango cha maji katika mto Nile. 
 Ethiopia inaona mradi wa kutengeneza umeme kwenye bwawa lake kuwa muhimu sana kwa maendeleo ya uchumi wake. 
 Waziri wa maji wa Ethiopia Seleshi Bekele, amethibitishwa kwamba bwawa hilo la umemee limeanza kujazwa maji. 
 Mazungumzo kati ya Ethiopia, Sudan na Misri, yalimalizika siku tatu zilizopita bila makubaliano.
Kiongozi wa chama cha upinzani cha ACT Wazalendo nchini Tanzania ameishutumu tume ya uchaguzi nchini humo, pamoja na jeshi la polisi, kwa kile alichokiita "kuhatarisha amani ya taifa kwa kukatiza na  kuhujumu mchakato wa kisiasa" kwelekea kwa uchaguzi wa mwezi Oktoba mwaka huu. 

Kupitia taarifa iliyotolewa Jumapili, Zitto Kabwe pia ameishutumu tume ya uchaguzi ya Zanzibar kwa kuwabagua wafuasi wa upinzani na kusema kwamba iwapo vitendo hivyo vitaendelea bila kudhibitiwa, itakuwa ni vigumu kuwa na uchaguzi huru na wa haki. 
 Kabwe amesema kwamba amani na utulivu wa Tanzania uko mikononi mwa taasisi hizo, na kwamba kama hakuna wagombea, basi hakuwezi kuwa na uchaguzi. 
 Ameongeza kwamba taasisi hizo zinapendelea chama kinachotawala cha CCM. 
 Alikuwa akizungumzia mchakato wa kuidhinisha uteuzi wa wagombea wa ubunge na udiwani ambao umeibua utata na kukosolewa na wapinzani na makundi ya kutetea haki za kiraia, kwamba ulitumiwa kuwaengua wafuasi au wagombea kutoka kwa vyama vya upinzani. 
 Kabwe ameorodhesha mbinu kadhaa, ambazo amesema zilitumiwa na tume hizo kuwaengua wagombea wa upinzani, akitoa mfano wa Zanzibar, ambako ni wagombea 14 tu wa chama hicho ambao waliidhinishwa, kati ya jumla ya wagombea 50. 
 Ametaka walioenguliwa waidhinishwe na tume hizo na kusema kwamba chama chake kiko tayari kutumia mbinu mbalimbali kushinikiza mamlaka husika kuwatendea haki wafuasi wake. 
 Aidha Kabwe amesema Inspekta Mkuu wa Polisi Simon Sirro alitembelea kisiwa cha pemba tarehe nne mwezi huu wa Septemba na kuwatishia wakazi "kwa kisingizio kwamba alikuwa anashinikiza" amani. 
 "Tungependa kumkumbusha Inspekta Sirro kwamba amani hutokana na haki," amesema Kabwe. 
 "Iwapo wagombea wetu watashambuliwa, tuatatumia nguvu ya umma kuhakikisha kwamba haki imetendeka na sisi tutakuwa kwenye msitari wa mbele katika msukumo huo," ameongeza.
Rais wa Uganda Yoweri Museveni ametishia kutumia nguvu zote kukabiliana na wanasiasa wa upinzani aliosema wanatishia wafuasi wake wa chama cha National Resistance Movement (NRM). 

Museveni amesema kwamba atatumia mbinu zote kuwanyamazisha wapinzani wake wanaomsumbua, kutishia wafuasi wake na kutishia amani ya Uganda. Amesema hayo wakati polisi walikuwa wanakabiliana na mgombea wa urais Patrick Amuriat, pamoja na kumkamata wakili maarufu wa kutetea haki za kibinadamu. 
 Akizungumza katika lugha ya kiganda akiwa katika kampeni katikati mwa Uganda, Museveni amedai kwamba wanasiasa wa upinzani wanawahangaisha wafuasi wake kote nchini na kuwalazimisha kuwaunga mkono. 
 Amesema usumbufu huo hauwezi kukubalika kamwe, akiongezea kwamba atakayejaribu kuwapiga, kuwalazimisha wafuasi wake, au kuzuia wafuasi wake kufanya wanachotaka kumuunga mkono, atakutana na hasira yake. 
 Ametishia kutumia nguvu zote kukabiliana na wanasiasa wa upinzani aliosema lengo lao kuu ni kufanya vurugu, akisema kwamba nguvu kama zilizotumika kuzima maandamano yaliyotokea wakati polisi walipomkamata mgombea wa urais Robert Kyagulanyi, zitatumika tena. Watu 54 walikufa wakati wa maandamano hayo, wengi wao walipigwa risasi na polisi. Watu kadhaa pia walikamatwa. 
 “Wanasema kwamba watawapiga wafuasi wangu. Hutampiga mtu yeyote na huwezi kumpiga mtu yeyote. Waliojaribu kufanya vurugu jijini Kampala, wanajua kilichowafikia. Huwezi kuwatishia wala kuwapiga wafuasi wa NRM. Unatafuta matatizo makubwa.” Amesema Museveni 
 Wagombea wa NRM waelezea ugumu katika kampeni dhidi ya Bobi Wine 
 Viongozi wa chama cha NRM katikati mwa Uganda, wamemuambia Museveni kwamba imekuwa vigumu kufanya kampeni katika sehemu hiyo kwa sababu ya ufuasi mkubwa anaopata Bobi Wine, na kuomba msaada wa Museveni kutumia kila mbinu kukabiliana na ufuasi huo. 
 “Hii sehemu inahitaji kuangaziwa zaidi ili kukabiliana na upinzani unaoongozwa na Bobi Wine. Tunaomba msaada wa haraka. Tunakuomba sana rais, utusaidie sana kukabiliana na upinzani ambao umeota mizizi hapa.” Amesema mgombea wa eneo bunge la Butambala Mafumo Kyeswa. 
 Museveni ameelekeza wafuasi wa chama chake cha NRM, maafisa wa chama hicho na viongozi wa ulaya kurekodi ushahidi wa wanasiasa wa upinzani wanaotishia wafuasi wake. Amesisitiza kwamba wanaofanya hivyo dhidi ya wafuasi wa NRM, hatawahi kurudia maisha yao yote. 
 “Hata huna ruhusa ya kunitisha wala kuninyooshea kidole. Kwa nini ufanye hivyo? Ukifanya hivyo unatafuta shida kubwa kutoka kwangu. Mimi huwa nawabembeleza watu, nakuwa muungwana na kuongea na watu vizuri. Nawabembeleza hata wanaofanya makosa. Halafu wewe uje kunitishia? Utajuta.” Amesema Museveni. 
 Wapinzani wa Museveni wasema wanahangaishwa sana na polisi 
 Matamshi ya Museveni yanajiri wakati wapinzani wake katika kugombea urais katika uchaguzi wa Januari 14 mwaka ujao, wanaendelea kumkosoa Museveni na wafuasi wake kwa kutumia polisi na wanajeshi kuvunja mikutano yao na picha zao kuharibiwa. 
 Polisi wametumia nguvu kuvunja mkutano wa mgombea wa chama cha Forum for democratic change Patrick Amuriat, wilayani Kabarole. Gen Mugisha Muntu na Gene Henry Tumukunde, wamekuwa wakilalamika kile wamekitaja kama polisi kutumiwa kuvuruga kampeni na kusema wanapendelea pande mmoja katika kampeni. 
 Wakili maarufu wa haki za kibinadamu akamatwa 
 Wakati huo huo, polisi wamemkamata wakili maarufu wa kutetea haki za kibinadamu nchini Uganda, na anayeteteza mashirika yasiyo ya kiserikali nchini humo, Nicholas Opiyo. 
 Bila kutoa maelezo zaidi, taarifa fupi ya polisi imethibitisha kukamatwa kwake na kusema kwamba anachunguzwa kuhusiana na utakatishaji wa fedha. Kukamatwa kwake kunajiri siku chache baada ya serikali ya Ugand akufunga akaunti kadhaa za benki za masharika yasiyo ya kiserikali, yakishutumiwa kwa kufadhili kampeni za wagombea wa upinzani, na ugaidi. 
 Imetayarishwa na Kennes Bwire, VOA, Washington DC
Mahakama moja nchini Saudi Arabia imemhukumu mwanamke mwanaharakati wa haki za binadamu Loujain al-Hathloul kutumikia kifungo cha karibu miaka sita. 

Chombo cha habari cha Sabq chenye uhusiano na serikali kimesema mahakama ya kupambana na ugaidi ya Saudi Arabia imemkuta al-Hathloul na hatia ya uchochezi wa kuleta mabadiliko, akifuata ajenda ya kigeni na kutumia mtandao wa intaneti kuharibu utulivu wa umma. 
 Al-Hathloul amekuwa jela tangu mwaka 2018 baada ya kukamatwa pamoja na wanawake wengine raia wa Saudi Arabia wasiopungua darzeni moja ambao ni wanaharakati wa haki za binadamu. 
 Alikuwa anataka kuwepo mageuzi kama vile sheria ya mwanaume kumsimamia mwanamke na kuwaruhusu wanawake haki yao ya kuendesha magari. 
 Kesi ya mwanamke huyu imekosolewa na wataalam wa haki za binadamu wa UN, makundi ya haki za binadamu na wabunge wa Marekani na Umoja wa Ulaya.
Milipuko miwili imeripotiwa kuutuikisa uwanja wa ndege wa kimataifa wa Aden, Yemen, Jumatano muda mfupi tu baada ya kuwasili ndege iliyokuwa inawasafirisha wajumbe wa serikali mpya ya umoja wa kitaifa. 

Afisa mmoja wa usalama ameliambia shirika la habari la Reuters kuna watu kadhaa waliojeruhiwa lakini hakuna afisa wa serikali miongoni mwao. 
 Serikali ya Yemen inayotambulika kimataifa na wanaotaka kujitenga wa kusini wameunda serikali mpya ya kushirikiana madaraka hapo Disemba 18 na waliwasili katika mji huo wa kusini wa Aden Jumatano baada ya kuapishwa nchini Saudi Arabia.  
 Serikali hiyo yenye wajumbe 24 iliundwa chini ya usimamizi wa serikali ya Riyadh ambayo inaongoza muungano wa nchi za Kiarabu unaopambana na Wahouthi wanaoungwa mkono na Iran wanaoshikilia mji mkuu wa Sanaa tangu 2014. 
 Serikali hiyo mpya iliyoapishwa na Rais Abderabbo Mansour hadi siku ya Jumamosi imeundwa kupambana na uasi unaoendelea katika sehemu kubwa ya kaskazini mwa nchi hiyo.
Mkurugenzi wa WHO kwa eneo la Afrika, Matshidiso Moeti anasema takribani dozi milioni 10 za chanjo zimewasilishwa kwa nchi 11 wiki hii na anatarajia kiasi cha nusu ya nchi zote barani humo zitapokea chanjo ya COVID-19 katika wiki kadhaa zijazo 

Shirika la afya Duniani-WHO linasema usambazaji wa chanjo ya COVID-19 katika nchi za afrika unaongezeka na kutoa ishara zenye matumaini kwamba idadi kubwa ya watu watapata chanjo ifikapo mwishoni mwa mwaka. Takwimu za hivi karibuni zinaonesha idadi ya maambukizi barani Afrika zipo zaidi ya milioni 3.9 na vifo takribani laki moja. 
 Takwimu zinaonesha janga la COVID-19 kwa ujumla linapungua katika nchi nyingi za barani Afrika. Hata hivyo maafisa wa shirika la afya Duniani-WHO wana hofu kutokea tena kwa kesi siku zijazo wakati shinikizo linaongezeka la kulegeza masharti yaliopo. Wanataja kuongezeka kwa kesi za COVID-19 katika nchi 10 kama dalili ya wasi wasi.  
 Wakati huo huo, kuongezeka kasi ya usambazaji wa chanjo barani Afrika kunatoa matumaini. Mkurugenzi wa WHO kwa eneo la Afrika, Matshidiso Moeti anasema takribani dozi milioni 10 za chanjo zimewasilishwa kwa nchi 11 wiki hii na anatarajia kiasi cha nusu ya nchi zote barani humo zitapokea chanjo ya COVID-19 katika wiki kadhaa zijazo.  
 Anasema nchi nyingi zitakuwa na program za chanjo zinazoendelea ifikapo mwishoni mwa mwezi huu wa Machi. Moeti anasema mpango wa COVAX unalenga asilimia tatu ya idadi ya watu wakati unaanza utoaji chanjo huko Afrika. Lakini anaongeza kuwa lengo la COVAX ni kuongeza idadi hiyo na kuwafikia asilimia 20 ya idadi ya watu ifikapo mwishoni mwa mwaka. 
 “Anasema tumefurahi sana kwamba Umoja wa Afrika unafanya kazi kupitia wanunuzi wake, jopo kazi la wanunuzi wa chanjo linalenga kuhakikisha kuwa ifikapo mwisho wa mwaka, chanjo ya kutosha imenunuliwa na inapatikana kwa nchi kufikia asilimia 60 ya idadi ya watu” 
 Ifikapo mwisho wa mwaka, Moeti anasema anatarajia kufikia kiwango cha kufikisha chanjo katika nchi za kiafrika, kwamba sio tu kwa kupunguza magonjwa na vifo, lakini pia kuanza kupunguza kasi ya kusambaa kwa virusi vya Corona. 
 Kwa maneno mengine anasema anatumai bara hilo litafanikiwa kufikia kile kinachoitwa kinga ya kupunguza magonjwa ya kuambukiza katika jamii.
Shughuli za biashara zimesitishwa katika miji mikubwa nchini Zimbabwe, polisi wakishika doria kuzuia maandamano ya kupinga serikali yaliyoitishwa na wanasiasa wa upinzani. 

Maandamano hayo ni ya kulalamikia ongezeko la visa vya ufisadi serikalini pamoja na hali ngumu ya maisha. 
 Wakosoaji wa Rais Emmerson Mngangagwa wanasema kwamba serikali yake inatumia mbinu za kimabavu kuwanyamazisha wapinzani, ilivyokuwa wakati wa utawala wa hayati Robert Mugabe, aliyepiga marufuku maandamano, kuwateka nyara na kuwakamata wanasiasa wa upinzani. 
 Mnangagwa amesema kwamba wanaopanga maandamanao wanapanga kuipindua serikali yake. 
 Chama chake za ZANU-PF, kimemshutumu Balozi wa Marekani nchini Zimbawe kwa kufadhili maandamano hayo, kikimtaja kuwa jambazi. 
 Maduka, masoko na benki vimefungwa katikati mwa Harare, polisi na wanajeshi wakishika doria. 
 Hasira inaendelea kupanda nchini Zimbawe kutokana na mdororo wa maisha ambao sasa umefikia asilimia 7000, ukosefu wa sarafu za nje katika soko la ubadilishanaji wa fedha, ukosefu wa dawa hospitalini na migomo ya madaktari. 
 Darzeni ya wanaharakati wameenda mafichoni huku wakitafutwa na polisi kwa kuitisha maandamano hayo. 
 Msemaji wa chama kikuu cha upinzani – Movement for democratic change – MDC, Fadzayi Mahere na mwandishi wa riwaya Tsitsi Dangarembga wameandika kwenye mitandao yao ya kijamii kwamba wanazuiliwa na polisi kwa kuandamana. 
 Mahere amechapisha video inayoonyesha polisi wakimkaribia na kumwambia asiwarekodi, na kwa sasa hapatikani kwa simu. 
 Msemaji wa polisi Paul Nyathi, amesema kwamba hali ya usalama nchini Zimbabwe ni tulivu. 
 Watu kadhaa waliuawa katika msako uliofanywa na wanajeshi wa serikali kufuatia maandamano ya Januari 2019. 
 Wakosoaji wa rais Mnangagwa wanadai kwamba anatumia janga la virusi vya Corona kuzima harakati za wakosoaji wake. 
 Imetayarishwa na Kennes Bwire, VOA, Washington DC
Shirika la Afya Duniani linaeleza wasiwasi wake kutokana na kuogezeka kwa maambukizo ya virusi vya corona katika baadhi ya nchi wakati idadi ya waliofariki duniani imefikia nusu milioni kutokana na janga hilo.  

Marekani, India, Brazil na Russia ni baadhi ya nchi zinazoshuhudia ongezeko kubwa la wagonjwa wa COVID-19 na kuwalazimisha maafisa wa serikali kufikiria kufunga tena shughuli zote za kibiashara na watu kubaki majumbani muda mfupi baada ya kufunguliwa tena. 
 Wakati huohuo India na Brazil zimetangaza ongezeko kubwa la maambukizi ya virusi vya corona Jumatatu ambapo India kumekuwepo na watu 20,000 walioambukizwa na Brazil ikifikisha rikodi mpya ya watu elfu 47 walioambukizwa kwa siku moja kulingana na WHO.  
 Baadhi ya wilaya za jimbo la Assam nchini India zimetangaza upya masharti ya watu kutotoka nje na kufungwa shughuli zote hadi Julai 12.  
 Nchini Marekani, majimbo ya Florida, Texas, California na Arizona, yameshuhudia ongezeko la ghafla la maambukizo na kusababisha Makamu wa Rais Mike Pence, kuwashauri wakazi wa majimbo hayo kuvaa barakoa.  
 Makamu wa Rais wa Marekani 
 "Ikiwa maafisa wenu wa miji kwa kushauriana na wakuu wa jimbo wanakuamrisheni kuvaa barakoa , sisi tunahimiza kila mtu kuvaa barakoa katika maeneo yenye maambukizo na kujaribu kutokaribiana ikiwezekana," amesema Pence. 
 Pence na gavana wa jimbo la Texas Greg Abbot ambao hawakuwa wanawahimiza watu kuvaa barako walikuwa wameivaa jana walipokutana na waandishi habari na kuwalaumu vijana kutokana na kuongezeka kwa maambukizo.  
 Waatalamu wa afya wanaendelea kuhimiza watu kufuata masharti ya kutokaribiana na kuendelea kuvaa barakoa. Mtaalamu wa magonjwa ya kuambukiza Anthony Faucci ambaye ni mjumbe wa tume maalum ya White House ya kupambana na virusi vya corona, anasema njia iliyopo ni kuamua ikiwa uko upande wa kupatikana suluhisho au upande wa matatizo. 
 Dkt Fauchi  
 Dkt Anthony Fauchi anasema : "Ikiwa hatumalizi mlipuko huu basi hata wale ambao wako wazima watakuwa katika hatari ya kusambaza ugonjwa. Kwa hivyo njia pekee ya kulimaliza janga hili na kushirikiana pamoja.  
 Ingawa idadi ya wakazi wa Marekani ni asilimia 4 tu ya wakazi wote duniani lakini ina robo ya watu milioni 10 walioambukizwa na COVID-19. Na idadi ya wagonjwa imeongezeka kwa asilimia 25 mnamo wiki iliyopita katika majimbo ya Arkansa na Florida peke yake.  
 Spika Pelosi 
 Spika wa Baraza la Wawakilishi la Marekani Nancy Pelosi anasema wakati wa kutoa amri ya kitaifa kwa watu wote kuvaa barako imefika, jambo ambalo utawala wa Trump haujatekeleza. 
 Spika Pelosi anaeleza : "Taasisi ya kudhibiti magonjwa imependekeza utumiaji barakoa. Lakini haikulazimisha kwa sababu haitaki kumuudhi rais. Rais ilibidi kuwa mfano mzuri. Kuwa mfano mzuri kwa nchi kwa kuvaa barakoa.  
 Magavana wa Texas, California wamefunga baadhi ya biashara zilizofunguliwa na Gavana wa florida anapanda kufunga maeneo yote ya pwani na Gavana wa jimbo la Washington Jay Inslee anasitisha mipango ya kuingia awamu ya nne ya kufunguliwa tena shughuli za kawaida.  
 Imetayarishwa na mwandishi wetu, Abdushakur Aboud, Washington, DC.
Margaret Keenan, bibi mwenye umri wa miaka 90 kutoka Ireland Kaskazini leo amekuwa mtu wa kwanza duniani kupewa chanjo dhidi ya virusi vya corona ya kampuni ya Pfizer, wakati Uingereza imeanza kutoa chanjo kwa raia wake. 

Keenan amepata chanjo hiyo ya kampuni ya Pfizer-BioNTech asubuhi majira ya uingereza, wiki moja kabla ya kutimiza miaka 91. 
 Uingera imekuwa nchi ya kwanza ya magharibi kuidhinisha chanjo kwa raia wake na imepongezwa kwa kuchukua hatua hiyo katika juhudi za kutokomeza virusi vya Corona. 
 “Nahisi ni bahati kubwa kuwa mtu wa kwanza kupewa chanjo dhidi ya covid 19,” alisema Keenan. 
 Uingereza ni moja ya nchi za magharibi zilizoathirika mno kutokana na janga la Covid 19, ikiripoti vifo elfu 61 kutokana na ugonjwa huo. 
 -Imetayarishwa na Patrick Nduwimana, VOA, Washington DC
Tetemeko la ardhi nchini Iran limekuwa pigo kubwa kwa nchi hiyo ambayo inaendelea na juhudi za kupambana na virusi vya Corona.  

Maelfu ya watu waliingia kwenye mitaa ya Tehran, mji mkuu wa nchi hiyo mapema Ijumaa bila ya kufuata kanuni za afya zinazowataka watu kutokaribiana ili kuzuia kusambaa kwa maambukizi ya ugonjwa huo. 
 Watu takribani wawili wanaripotiwa kufariki katika tetemeko hilo leo katika mji mkuu wa Tehran. 
 Wakati huo huo Australia ilitangaza mpango wa hatua tatu leo Ijumaa wa kuanza taratibu za kufungua tena shughuli za umma baada ya kufunga shughuli zote ili kuzuia kusambaa kwa virusi vya Corona. 
 Wakati majimbo mbalimbali nchini Marekani yanaendelea kupambana kupata vifaa vya kupima COVID-19 kwa ajili ya wakaazi wake, White House inatangaza Rais wa Marekani Donald Trump na Makamu wa Rais Mike Pence watakuwa wakifanyiwa vipimo vya COVID-19 kila siku. 
 Hatua hiyo inafuatia maambukizi ya mfanyakazi mmoja kwenye makazi ya Rais. 
 Kabla ya mfanyakazi huyo kuwa mgonjwa, viongozi hao wawili wa Marekani walikuwa wakipimwa mara moja kwa wiki.
Waziri mkuu wa Eswatini, utawala wa mwisho kabisa wa kifalme wa Afrika, alifariki dunia katika hospitali moja ya Afrika Kusini Jumapili baada ya kuambukizwa virusi vya na corona, serikali ilisema katika taarifa. 
 Ambrose Dlamini, 52, alikuwa amelazwa katika nchi jirani ya Afrika Kusini mwanzoni mwa Desemba, wiki mbili baada ya kupimwa na kukutwa na ugonjwa wa Covid-19. 
 "Wakuu wameamuru kwamba nijulishe taifa juu ya kifo cha kusikitisha na cha mapema cha Mheshimiwa Waziri Mkuu Ambrose Mandvulo Dlamini," Naibu Waziri Mkuu Themba Masuku alisema. 
 Waziri mkuu "alifariki mchana huu akiwa chini ya uangalizi wa matibabu katika hospitali moja nchini Afrika Kusini," akaongeza, bila kuelezea sababu ya kifo cha Dlamini. 
 Dlamini alikuwa ametangaza katikati ya Novemba kwamba alikuwa amekutwa na virusi vya corona lakini akasema kwamba alijisikia vizuri na alikuwa hana dalili. 
 Imetayarishwa na Sunday Shomari VOA, Washington DC
Mhubiri maarufu raia wa Nigeria, Temitope Balo-gun Joshua, maarufu kwa wafuasi wake kama Nabii TB Joshua, amefariki Jumapili, kwa mujibu wa vyombo mbalimbali vya habari.  

Taarifa zinaeleza mwanzilishi huyo wa Kanisa liitwalo Sinagogi ya Mataifa Yote, alifariki saa 2 asubuhi leo Jumapili, saa kadhaa baada ya kuacha ibada ikiendelea, kwenye kanisa lake kuu mjini Lagos, na kwenda nyumbani kwake kupumzika.  
 Ripoti zinasema Joshua alitoka kanisani kwenda nyumbani kwake, alipojisikia vibaya wakati wa ibada hiyo iliyoanza mwendo wa saa kumi na mbili jioni, jana Jumamosi.  
 Baada ya kupatwa na wasiwasi kuhusu kiongozi wao, wasaidizi wake walikwenda kumuangalia nyumbani kwake, lakini wakakuta amekufa, shirika la habari la CNN limeripoti. 
 Sababu ya kifo cha Joshua, aliyeanza kupata umaarufu miaka ya tisini, akidai kuwaponya waumini kwa miujiza, haikuwa imeelezwa hadi tulipokuwa tukienda mitamboni.
Mamlaka inayoangazia utendakazi wa polisi nchini Kenya IPOA, Jumatano ilisema kwamba Wakenya wapatao 15 wameuawa na polisi katika taifa hilo la Afrika Mashariki katika kipindi hiki ambacho kumewekwa marufuku ya kutoka nje usiku, kati ya masharti mengine, kama hatua za kudhibiti kasi ya ongezeko la maambukizi ya virusi vya Corona. 

Kwa mujibu wa ripoti iliyotolewa mjini Nairobi na mamlaka hiyo, maafisa sita wa polisi watashtakiwa kwa makosa ya mauaji na unyanyasaji, baadhi wakituhumiwa kuhusika kwa vitendo vya kufyatua risasi kiholela dhidi ya raia wakati wakitekeleza masharti ya marufuku hiyo. 
 Polisi pia wanatuhumiwa kwa kutumia nguvu kupita kiasi badala ya kutii sheria wakati wakitekeleza majukumu yao. 
 Nalo shirika la umoja wa mataifa la kutetea haki za binadamu, pia linawashutumu polisi wa Kenya kwa makosa mbalimbali, ikiwa ni pamoja na mauaji na unyanayasaji wa kingono kwa baadhi ya raia. 
 Hata hivyo, idara ya polisi imesema matukio yatanayotajwa katika ripoti hizo, yanatakiwa kufanyiwa uchunguzi wa kina. 
 Tangu masharti mbalimbali kuwekwa na serikali ya Rais Uhuru Kenyatta katika juhudi za kupambana na ugonjwa huo wa Corona, Wakenya katika miji mbalimbali wamekuwa wakilalamikia hulka ya polisi kutumia nguvu kupita kiasi, na kuwanyanyasa kwa njia mbalimbali.
Vyombo vya habari nchini Tanzania Radio na Televisheni vimepigwa marufuku kuanzia sasa kurusha matangazo ya vyombo vya kimataifa hadi pale vitakapo pata kibali maalumu kutoka serikalini.  
 Hatua hiyo ni sehemu ya utekelezaji wa kanuni mpya zilizopitishwa na Mamlaka ya mawasiliano nchini humo, TCRA hivi karibuni.  
 Tangazo lililotolewa na mamlaka hiyo linasema kwamba kanuni hizo mpya zimeanza kutumika tangu Julai mosi mwaka 2020, na kwamba radio na televisheni nchini zinazoendelea kurusha matangazo ya kimataifa vitakuwa vinaeendelea kutenda makosa kurusha matangazo hayo bila Kigali. 
 Kanuni hizo zinasema radio na televisheni vinavyotaka kuanzisha ushirikiano na vyombo vya nje kwa kupeperusha matangazo yake kabla ya kuendelea na mpango huo vinapaswa kwanza kuomba kibali kutoka mamlaka ya mawasiliano kwa kuandika barua kwa mkurugenzi wake mkuu vikielezea sababu ya kutaka kuwa na ushirikiano huo na jinsi utakavyo endeshwa.  
 Kanuni hizo hazijasema lolote kama maombi hayo yatachukuwa muda gani kujibiwa mbali ya kusisitiza kwamba mkurugenzi mkuu wa tcra ana mamlaka ya mwisho kuhusu kuwepo kwa mashikiano hayo.  
 Kwa miaka mingi sasa mashirika ya kimataifa kama vile VOA, DW na BBC yamekuwa tegemeo la wasikilizaji wengi katika ukanda huu wa Afrika Mashariki. 
 Kwa miaka mingi sasa mashirika ya kimataifa kama vile VOA, DW na BBC yamekuwa tegemeo la wasikilizaji wengi katika ukandahuu wa Afrika Mashariki.  
 Vyombo hivi vimekuwa vikifanya upashaji habari usioengemea upande wowote na vimekuwa vikitoa taarifa zinazo kosoa kuhusu ukiukaji wa haki za binadamu na kutofuata misingi ya utawala bora.  
 Ujio wa kanuni hizo huenda ukaweka kizingiti kingine kwa mashirika ya kimataifa kupenyeza taarifa zake kwa wasikilizaji wake katika eneo hili na tayari kanuni hizo zimeanza kupigiwa kelele na wafutiliaji wengi wa mambo, vyama vinavyo husika na masuala ya habari, wanaharakati pamoja na wachambuzi wa mambo wanasema kwamba kanuni hizo zinazidi kukandamiza uhuru wa vyombo vya habari. 
 Pascal Mayala mwandishi na mtangazaji wa siku nyingi ambaye pia ni mwanasheria anasema njia pekee ya kujinasua na kanuni hizo mpya ni kuanzisha majadiliano na serikali yenyewe.  
 “Baadhi ya radio maudhui yake siyo mazuri. Lakini zile Public Broadcasting stations kama BBC, DW halafu kuja kuwaambia wametangaza kitu na unataka kumshtaki, kitu kimetangazwa na DW ama voice of america ama BBC, kuja kumshtaki mtu wa Radio Free Afrika, huu ni uonevu kupita maelezo," amesema.  
 "Waandishi tukiendelea kunyamaza haitatusaidia. Iliobakia ni waandishi tusimame kwa pamoja siyo kupinga serikali Tujenge hoja za msingi zinazokubalika halafu tuziwasilishe serikalini, naamini serikali yetu ni sikivu na itatusikiliza," ameeleza. Mayala. 
 TCRA inasema kwamba kanuni hizo mpya zimeletwa ili kujazilizia mapungufu yaliyokuwepo katika sheria ya awali ya maudhui ya vyombo vya habari vya redio na televisheni ya mwaka 2018 ambayo haikujumuisha kipengele hicho.  
 Duru za habari zinasema kwamba baadhi ya vyombo hivyo vya habari tayari vimeanza kutekeleza kanuni hiyo kuanzia leo.  
 Vyombo hivyo ambavyo vimekuwa vikipeperusha matangazo hayo leo viliendelea na vipindi vyake vingine vikitoa burudani ya muziki bila kujiunga na mashirika hayo ya kimataifa.
Wanafunzi 7 waliuawa Jumanne na wengine wengi kujeruhiwa baada ya mwanafunzi mwenzao kufyatua risasi kwenye shule moja mjini Kazan nchini Russia, mkuu wa mkoa amesema. 

Akilitaja shambulizi hilo kuwa janga kubwa kwa nchi nzima, mkuu wa mkoa wa Tatarstan Rustam Minnikhanov alisema kuwa hakuna ushahidi kwamba kuna mtu mwengine yeyote aliyehusika katika shambulizi hilo. 
 “Tumepoteza watu 7, wavulana wanne na wasichana wa tatu. Watu 16, watoto 12 na watu wazima wanne wamelazwa hospitali," Minnikhanov aliiambia televisheni ya serekali ;  
 Aliongeza kuwa mshambuliaji alikamatwa nba kwamba ni kijana wa miaka 19 ambae aliorodheshwa mmiiliki rasmi wa silaha. 
 Kuna uwezekano idadi ya waliouwawa ikaongezeka. Mapema, vyombo vya habari vya Russia vikinukuu chanzo cha wizara ya afya, vimesema watu 11 walifariki katika shambulizi hilo. 
 Kazan ni mji mkuu wa mkoa wa Tatarstan unaokaliwa na waislamu wengi, ambao uko umbali wa kilomita 725 mashariki mwa Moscow. 
 Mashambulizi ya ufyatuaji risasi shuleni ni nadra nchini Russia. Shambulizi kubwa la kipekee lilitokea katika eneo lililozingirwa na Russia la Crimea mwaka 2018, ambapo mwanafunzi wa chuo kikuu aliuwa watu 19 kabla ya kujiua mwenyewe 
 -Imetayarishwa na Patrick Nduwimana, VOA, Washington DC
Hali ya dharura ya siku 15 nchini kote ilianza katika Jamuhuri ya Afrika ya Kati Alhamisi usiku wa manane kukabiliana na ghasia zilizo anzishwa na waasi dhidi ya kuchaguliwa tena rais Faustin Archange Touadera, katika uchaguzi wenye utata wa mwezi Disemba. 

Tangazo la hali ya dharura la Alhamisi limetokea siku hiyo hiyo ambapo mkuu wa ujumbe wa Umoja wa Mataifa katika jamuhuri ya Afrika ya Kati, Mankeur Ndiaye, alipotoa wito kwa Baraza la Usalama la Umoja wa Mataifa kuongeza walinda amani nchini humo, akionya kwamba taifa hilo liko katika hatari kubwa ya kurudi nyuma katika suala la usalama na ujenzi wa amani. 
 Ndiaye amependekeza pia msaada wa kikanda na kimataifa utolewe kwa Jamuhuri ya Afrika ya Kati. 
 Rais wa zamani Francois Bozize alishutumiwa kuchochea ghasia baada ya mahakama ya katiba kupinga ugombea wake kwenye uchaguzi wa rais wa tarehe 27 Disemba, na wiki hii mahakama hiyo imemtangaza Touadera mshindi wa uchaguzi huo.
Kundi la wanajeshi wa Mali waloingia katika mji mkuu Bamako Jumanne mchana wakifyetua risasi hewani wanasema wanamshikilia Rais Keita na baadhi ya maafisa waandamizi wa serikali yake.  

Wafuasi wa upinzani walijitokeza barabarani kuwashangilia wanajeshi hao na wengine wakikusanyika kwenye uwanja wa Uhuru baada ya kupata habari kwamba, kuna wanajeshi waloasi ili kuupinga utawala wa rais Ibrahim Boubacar Keta, anaefahamika kama IBK. 
 Mmoja kati ya viongozi wa wanajeshi walioasi amewambia waandihsi habari kwamba wamewakamata maafisa waandamizi wa jeshi pia katika kambi ya Kati na wamechoshwa na utawala wa IBK. 
 Rais Emmanuel Macron, wa Ufaransa, taifa la zamani la kikoloni, amekua na mazungumzo na viongozi wa nchi za Afrika Magharibi, akihimiza kuwepo na majadiliano zaidi ya upatanishi kupitia Jumuia ya Uchumi ya Afrika Magharibi (ECOWAS), kulingana na ikulu ya Paris.  
 Akizungumza na waandishi habari, afisa mmoja wa wizara ya mambo ya ndani ya Mali amesema "maafisa waandamizi wanakamatwa, kuna hali ya sintofahamu, hatujui kinachotendeka." 
 Inaripotiwa kamba wafanyakazi wa serikali walianza kukimbia kutoka afisi zao mjini Bamako, pale watu walova nguo za kijeshi kuingia katika afisi hizo na kuwakamata Marfisa wa serikali akiwemo waziri wa fedha Abdoulaye Daffe. 
 Tangu mwezi June Rais IBK amekabiliwa na maandamano ya kumtaka ajiuzulu kutokana na ulaji rushwa ulokithiri na kushindwa kupambana na wanamgambo wa kislamu kaskazini mwa nchi.
John Robert Lewis, shujaa wa kupigania haki za kiraia kwa ajili ya Wamarekani Weusi na Mwakilishi wa muda mrefu katika Baraza la Wawakilishi Marekani, amefariki akiwa na umri wa miaka 80. 

Mwakilishi huyu maarufu amefariki Ijumaa baada ya mwaka mmoja wa kupambana na saratani iliyokuwa imepevuka. 
 John Lewis aliibuka kuwa mashuhuri kama kiongozi wa kipindi cha sasa aliyeshiriki katika harakati za haki za kiraia miaka ya 1950 na 60. 
 Akiwa na umri wa miaka 23, alifanya kazi karibu sana na Mchungaji Martin Luther King, Jr. na alikuwa pekee yuko hai kama mzungumzaji mkuu wakati wa maandamano ya mwaka 1963 mjini Washington ambako King alitoa hotuba yake maarufu “I Have a Dream” (Nina Ndoto).  
 Wakati wa mkutano huo wa kihistoria, Lewis aliwakumbusha Wamarekani juu ya nguvu za harakati za haki za kiraia. 
 “Kwa nguvu ya madai yetu, ari yetu, na idadi yetu, tutaondoa ubaguzi katika eneo la Kusini na tutawaunganisha wananchi kwa nguvu za Mungu na demokrasia.  
 Ni lazima tuseme : “Amkeni Wamarekani! Amkeni! Kwani hatuwezi kusita, na hatutasita kamwe na hatuwezi kuvumilia tena,” alisema Lewis, akizungumza na kundi la watu 250,000.
Ubalozi wa Marekani nchini Tanzania imeeleza sikitiko lake katika kile walichosema ni hatua za hivi karibuni ya serikali ya Tanzania kuminya demokrasia.  

Tamko hilo limetolewa na ubalozi wa Marekani Alhamisi likielezea ni pamoja na kuwakamata viongozi wa vyama vya siasa vya upinzani wakiwa katika vikao vyao vya ndani na kufuta leseni ya gazeti la "chama cha siasa cha upinzani." 
 "Hatua hizi ni mwendelezo wa mlolongo wa matukio ya kusikitisha ya vitisho kwa wanachama wa vyama vya upinzani, asasi za kiraia na vyombo vya habari," taarifa hiyo imeeleza.  
 Tamko hilo limefafanua kuwa haki ya kukusanyika kwa amani na uhuru wa kujieleza ni mambo yaliyo jumuishwa na yanayolindwa na Katiba ya Tanzania na Tamko la Kimataifa la Haki za Binadamu. 
 Ubalozi huo pia umeeleza unafahari kusaidia na kuunga mkono uhuru wa kujieleza na ushiriki jumuishi wa kisiasa kwa namna zote.
Nigeria inatarajia kupokea chanjo dhidi ya virusi vya Corona mwishoni mwa mwezi huu wa Januari. 
 Mkuu wa taasisi ya afya ya msingi Faisal Shuaib, amesema kwamba nchi hiyo imepanga kutoa chanjo hiyo kwa asilimia 40 ya watu wote katika awamu ya kwanza mwaka huu. 
 Asilimia 30 ya watu nchini Nigeria watapewa chanjo dhidi ya Corona mwaka ujao. 
 Dozi 100,000 za chanjo iliyotengenezwa na kampuni ya Pfizer BioNTech imeagizwa na serikali ya Nigeria kupitia mpango wa kugawana chanjo hiyo unaojulikana kama Covax. 
 Watakaotangulia kupewa chanjo 
 Maafisa wa afya walio katika msitari wa mbele katika kupambana na Corona watakuwa wa kwanza kupewa chanjo hiyo, wakifuatiwa na viongozi wa taifa, halafu watu walio katika hatari ya kuambukizwa kisha watu wazee. 
 Nigeria ina matumaini ya kupata dozi milioni 42 za chanjo dhidi ya Corona. 
 Shirika la afya duniani lilizindua mpango wa Covax ili kusaidia nchi maskni kupata chanjo dhidi ya Corona wakati kuna wasiwasi kwamba nchi Tajiri huenda zikajitengea chanjo yote. 
 Afrika kusini yaanza mipango ya kununua chanjo 
 Nchini Afrika kusini, rais Cyril Ramaphosa amesema kwamba anatarajia utawala wake kununua chanjo hiyo kupitia mpango wa Covax katika robo ya pili yam waka 2021, baada ya kulipa dola milioni 283. 
 Waziri wa afya wa Afrika kusini Zweli Mkhize amesema kwamba serikali inafanya mazungumzo na kampuni za kibinafsi za kutengeneza chanjo hiyo ili kuhakikisha kwamba inapatikana nchini Afrika kusini mwezi ujao. 
 Afrika kusini imekumbwa na shinikizo kubwa la kutaka kuanza kutoa chanjo kwa raia wake, baada ya kuripotiwa aina mpya ya virusi vya Corona nchini humo. 
 Zaidi ya watu milioni 1.1 wameambukizwa virusi vya Corona nchini Afrika kusini, na karibu 100,000 nchini Nigeria. 
 Imetayarishwa na Kennes Bwire, VOA, Washington
Polisi na maafisa wa jimbo la kaskazini mwa Nigeria la Niger wanasema, genge la watu wenye silaha limewateka nyara darzeni ya wanafunzi katika madrasa moja iliyoko jimbo hilo siku ya Jumapili. 

Serikali ya Niger imeandika kwenye ujumbe wake wa Twitter kwamba karibu wanafunzi 200 walikuwa katika shule hiyo ya Kiislamu wakati shambulio lilipotokea. 
 Taarifa zaidi zimesema haifahamiki bado ni wanafunzi wangapi waliotekwa nyara. 
 Utekaji huo umefanyika baada ya wanafunzi 14 kutoka chuo kikuu kimoja kaskazini magharibi mwa Nigeria wakishikiliwa kwa siku 40 kuachiliwa huru. 
 Katika habari nyingine msemaji wa polisi wa jimbo la Niger amesema kwenye taarifa watu waliokuwa na bunduki wakiwa kwenye pikipiki walishambulia mji wa Tegina katika wilaya ya Rafi jimbo hilo hilo jana saa tisa za mchana. 
 Hata hivyo hakuna taarifa zaidi zilizotolewa kuhusiana na shambulizi hilo.
Waandishi wa habari 26 wanashinikiza mkurugenzi wa Sauti ya Amerika ajiuzulu. 

Hatua hii ni baada ya mtiririko wa madai ya hatua za ulipizaji kisasi na ukiukaji wa sheria ambazo zimewekwa kulinda uhuru wa waandishi ziliyopelekea kupewa majukumu mengine mmoja wa waandishi waandamizi wa Sauti ya Amerika, VOA.  
 Taarifa iliyosambazwa Alhamisi inamshutumu mkurugenzi Robert Reilly na naibu mkurugenzi wake Elizabeth Robbins, kwa kuvunja muongozo unaofuatwa na waandishi wa habari wa VOA kwa kumwezesha afisa wa ngazi ya juu wa serikali “fursa ya kuwa huru kuzungumza mubashara katika matangazo yetu” kwa kuandaa matangazo ya moja kwa moja ya Waziri wa Mambo ya Nje Mike Pompeo na baadae kumuondoa mwandishi wa habari wa VOA White House baada ya kujaribu kumhoji waziri anaye maliza muda wake. 
 Mradi wa Kuiwajibisha Serikali (GAP), usiokuwa wa faida unaowatetea wanaotoa taarifa, umeufahamisha uongozi wa Shirika mama la Vyombo vya Habari vya Umma Marekani, USAGM na VOA, pamoja na Ofisi ya Mwanasheria Maalum, Ofisi ya Mkaguzi Mkuu, Kamati ya Masuala ya Mambo ya Nje na wabunge wengine, kuwa wale waliosaini malalamiko hayo wanachukuliwa kuwa ni watoa taarifa wanaolindwa. 
 Patsy Widakuswara, aliyejiunga na VOA mwaka 2003, aliambiwa jioni Jumatatu kuwa anapangiwa majukumu mengine, saa kadhaa baada ya mwandishi huyu maarufu alipojaribu kumuuliza Pompeo na baadae Reilly wakati waziri alipokuwa akiondoka katika jengo la makao makuu ya VOA. 
 Katika hotuba yake, waziri wa mambo ya nje anayemaliza muda wake alimpongeza Michael Pack, mtendaji mkuu, kwa mabadiliko aliyoyatekeleza USAGM chini ya uongozi wake. 
 Pia aliwapongeza kikundi cha waandishi wa habari wa VOA kwa ushujaa wao katika kuripoti maandamano ya kuunga mkono demokrasia huko Hong Kong. 
 Widakuswara alikuwa miongoni mwa wale waliotunukiwa tuzo ya Burke kwa kuripoti maandamano ya Hong Kong. 
 Kufuatia hotuba yake, ambayo pia ilieleza “Tofauti ya Umarekani” na kile anachokiona kama ni jukumu la VOA, Pompeo alihojiwa na Reilly, ambaye hakumuuliza maswali yoyote yaliokuwa yamewasilishwa na chumba kikuu cha habari cha USAGM kuhusu matokeo ya karibuni. 
 Wakati waziri wa mambo ya nje alipokuwa anaondoka makao makuu ya USAGM, Widakuswara alijaribu bila kufanikiwa kumhoji Pompeo na halafu Reilly, alimkemea Widakuswara, akisema huna ruhusa ya kuuliza maswali.
Rais mpya wa Tanzania, Samia Suluhu Hassan amesema hivi leo kuwa nchi ni vyema iungane pamoja na kuepuka kunyoosheana vidole baada ya kifo cha John Magufuli, na kulisihi taifa hilo la Afrika Mashariki kuangalia mbele kwa matumaini na imani.  

Mara baada ya kula kiapo cha kushika rasmi madaraka ya rais, katika sherehe zilizofanyika Ikulu mjini Dar es Salaam, Samia Suluhu amekuwa rais wa kwanza mwanamke katika taifa lenye zaidi ya watu milioni 58.  
 Samia Suluhu alikuwa makamu rais wa Tanzania tangu mwaka 2015, katika hotuba yake baada ya kuapishwa alisema “wakati umefika wa kuondoa tofauti zetu, na kuwa wamoja kama taifa,” akiongezea kuwa “huu si wakati wa kunyoosheana vidole, lakini ni wakati wa kushikana mikono na kusonga mbele pamoja.”  
   
 Matamshi yale yalionekana kulenga kuzima hali ya kutokuwa na uhakika ambayo ilijitokeza baada ya Magufuli kukosolewa na upinzani kama mtu ambaye alikuwa na utawala wa kiimla.  
 Miongoni mwa majukumu ya kwanza ya Samia Suluhu mwenye umri wa miaka 61 ni kufanya maamuzi kama taifa hilo litapokea chanjo ya Covid-19 au la. Chini ya utawala wa kiongozi aliyemtangulia, serikali ilisema haitapokea chanjo ya aina yoyote mpaka watalaamu wa nchi hiyo wazifanyie tathmini tena.  
 Mkuu wa Shirika la Afya Duniani (WHO) Tedros Adhanom Ghebreyesus alitweet kumpongeza Samia Suluhu na kusema anatazamia kufanya kazi naye na kuwaweka watu wake salama kutokana na Covid 19. Tanzania iliacha kuripoti takwimu za virusi vya corona Mei mwaka jana, jambo ambalo halikufarahiwa na WHO. 
 Samia Suluhu pia atakuwa na jukumu la kuiponya nchi yake kwa kile ambacho imepitia wakati wa enzi ya Magufuli, wachambuzi wamesema. Huenda akakabiliwa na changamoto ya kujenga wigo wa kisaisa kutawala, kushindana makundi ndani ya chama chake tawala wanaotaka kuonekana baada ya Magufuli kukamata hatamu za uongozi kumzunguka, wachambuzi wanasema, kwa mujibu wa shirika la habari la Reuters. 
 Rais mpya akielezewa ni mwenye sauti ya upole anaelezewa kuwa uongozi wake huenda ukawa tofauti na wa Magufuli, ambaye alikuwa akipenda umaarufu na kufanya maamuzi yah apo kwa hapo na kujipatia jina la ‘Bulldozer’ na pia kuelezewa ni mtu aliyekuwa hastahmili kukosolewa, jambo ambalo serikali yake ililikanusha. 
 Alimpongeza marehemu rais katika matamshi yake, na kumuelezea kuwa ni mtu aliyemfundisha mengi, lakini pia aliushukuru upinzani kwa salaam za kumuombea ‘nguvu, faraja na mshikamano’ baada ya kifo cha Magufuli.
Chama kikuu cha upinzani Tanzania cha ACT-Wazalendo Jumanne kimeitaka serikali kuelezea ni nani anaendesha nchi katika kipindi hiki ambacho Rais John Magufuli hajaonekana hadharani kwa zaidi ya wiki mbili sasa bila kuwa na maelezo yaliyotolewa kumhusu . 

Kiongozi wa chama hicho ,Zitto Kabwe katika taarifa kwa vyombo vya habari amesema haijulikani mahali na hali ya Rais na wala umma haujaulishwa ni nani ambaye anasimamia uendeshaji wa ofisi ya yake katika kipindi hiki, na hivyo kuongeza hali ya sintofahamu. 
 Rais alionekana hadharani mara mwisho Februari 27 wakati akimuapisha Dr. Bashiru Ally kushika wadhifa wa katibu mkuu kiongozi, na baada ya hapo kumejitokeza ripoti mbali mbali za uvumi kuhusu hali ya afya ya yake. 
 Ijumaa iliyopita Waziri Mkuu Kassim Majaliwa wakati akitembelea wilaya ya Njombe alisema Rais anaendelea na kazi kama kawaida na kwamba ameongea naye kwa njia ya simu. Jumatatu Makamu Rais Samia Suluhu akiwa mkoani Tanga alisema kuwa huu ni muda wa kushikamana na kwamba ni kawaida kwa mtu kufanyiwa ukaguzi wa kiafya, na wala siyo jambo la ajabu kwa binadamu. 
 Majaliwa amewaomba wananchi kuchapa kazi kwa kuwa nchi taifa liko salama. Katika taarifa yake Zitto Kabwe amesisitiza kuwa wameridhisha kuwa Rais Magufuli ni mgonjwa na hivyo kuhoji kwanini serikali haisemi chochote kuondoa uvumi na kuelezea mi nani anayeongoza nchi kwa wakati huu.  
 Mtayarishaji : Harrison Kamau
Ninathibitisha nitakwenda Rwanda mwishoni mwa mwezi huu. Hii itakuwa moja ya ziara ya kisiasa na kumbukumbu, lakini pia ya  kiuchumi, alisema Macron mwishoni mwa mkutano wa Africa uliofanyika huko Paris 

Rais wa Ufaransa Emmanuel Macron alisema Jumanne kwamba atafanya ziara yake ya kwanza kuelekea Rwanda mwishoni mwa mwezi huu, uwezekano wa kuvunja mivutano katika uhusiano uliofunikwa na jukumu la Ufaransa wakati wa mauaji ya Kimbari mwaka 1994. 
 Ninathibitisha nitakwenda Rwanda mwishoni mwa mwezi huu. Hii itakuwa moja ya ziara ya kisiasa na kumbukumbu, lakini pia ya kiuchumi, alisema Macron mwishoni mwa mkutano wa Africa uliofanyika huko Paris. 
 Aliongeza kuwa amekubaliana na mwenzake wa Rwanda, Paul Kagame, ambaye walikutana pembeni ya mkutano wa Jumatatu, kwa ajili ya kuandika ukurasa mpya katika uhusiano. 
 Ziara yake itakuwa safari ya kwanza kufanywa na Rais wa Ufaransa tangu Nicolas Sarkozy alipoitembelea nchi hiyo mwaka 2010.  
 Kagame aliwaambia waandishi wa habari kutoka televisheni ya France 24 na Radio RFI hapo Jumatatu kwamba Rwanda na Ufaransa zina msingi mzuri wa kuunda uhusiano baada ya ripoti ya kihistoria, iliyokiri Ufaransa ilikuwa na majukumu makubwa juu ya mauaji ya kimbari yam waka 1994. 
 Tuko katika mchakato wa kurejesha hali ya kawaida, aliongeza. 
 Macron aliendelea na kurekebisha uhusiano na Rwanda kwa kuagiza ripoti ya kihistoria katika jukumu la wanajeshi wa Ufaransa kwenye mauaji ya kimbari, ambapo takribani watu laki nane waliuawa. 
 Ripoti hiyo ilihitimisha mwezi Machi kwamba Ufaransa ilikuwa gizani kwa maandalizi ya mauaji ya watu wengi wa kabila la Watutsi, yaliyofanywa na utawala wa wahutu, ambao waliungwa mkono na Ufaransa. 
 Kagame katika siku za nyuma ameishutumu Ufaransa kwa kushiriki katika mauaji ya kimbari, lakini akasema alikubali matokeo ya tume ya Ufaransa kwamba Paris haikuhusika katika mauaji hayo. 
 Sio juu yangu kuhitimisha kuwa hivi ndivyo walipaswa kusema, Kagame alisema. Ni jambo ambalo naweza kulikubali.
Rais wa Tanzania Samia Suluhu Hassan ameridhiwa na Mkutano wa Halmashauri kuu ya Chama chake Chama cha Mapinduzi CCM kuwa Mwenyekiti wa sita wa Chama hicho. 

Rais Samia alipigiwa kura 1862 sawa na asilimia 100 ya kura zilizopigwa kumuidhinisha katika Mkutano huo Maalum uliofanyika Dodoma. 
 Katika hotuba yake Rais Samia ambaye amekuwa mwanachama wa CCM kwa miaka 34, miaka 20 ya uongozi ndani ya chama umempa uzoefu wa kutosha. 
 Uzoefu huo ni katika ushiriki wake ndani ya vikao vikubwa vya kufanya maamuzi katika uongozi wa chama. 
 Pia Mwenyekiti Samia ameahidi uongozi unaozingatia katiba na misingi ya CCM. 
 Katika hatua nyingine Mwenyekiti wa CCM Samia amemteua Daniel Chongolo kuwa Katibu Mkuu wa chama hiko, Chongolo alikuwa mkuu wa Wilaya ya Kinondoni Jijini Dar es salaam.
Ni miaka ishirini na miwili tangu mashambulizi ya kigaidi yaliyolenga ubalozi wa Marekani nchini Kenya, na nchini Tanzania kwa wakati mmoja, na kusababisha zaidi ya watu 200 wakiwa wamekufa na maelfu kujeruhuhiwa. 

Ni mashambulizi ambayo yametajwa na wachambuzi kama yaliyolitambulisha kundi la kigaidi la Al-Qaeda kwa ulimwengu. 
 Siku ya Ijumaa maadhimisho yalipangwa kufanyika katika maeneo ya mashambulizi hayo mjini Nairobi, Kenya, ingawa hakukutarajiwa hafla kubwa kwa sababu ya changamoto za janaga la Corona. 
 Licha ya kwamba mengi yamefanyika tangu mashambulizi hayo kutokea, ikiwa ni pamoja na washukiwa kukamatwa na hata mahakama kuamuru kwamba baadhi ya wahanga walipwe fidia, bado kuna maswali mengi, miaka ishirini na miwili baadaye. 
 Ilikuwa ni siku ya Ijumaa tarehe saba mwezi Agosti mwaka wa 1998. Kwa wengi mjini Naironi nchini Kenya, na Dar es Salaam, nchini Tanzania, ilikuwa ni kama Ijumaa nyingine yoyote. 
 Watu walikuwa wanaendelea na shughuli zao kama kawaida. Lakini ilipofika mwendo wa saa nne na nusu asubuhi, kila kitu kilibadilika. 
 Milipuko mikubwa ilisikia kwenye makutano ya barabara za Moi Avenue na Haile Salasie Avenue. Lilikuwa ni tukio la kutisha, ambalo halikuwa limeshuhudia katika historia ya Kenya. 
 Jengo la ubalozi wa Marekani nchini Kenya lilikuwa limelipuliwa, pamoja na majengo mengine yaliyolizunguka. 
 Dakika chache baadaye, kilomita 832 kutoka Nairobi, hali ilikuwa ni hiyo hiyo kwenye ubalozi wa Marekani mjini Dar es Salaam, Tanzania. 
 Hali ya taharuki ilitanda. Mamia ya watu wakafa na maelfu kujeruhiwa. Mamia walionekana wakitoroka, baadhi wakiokolewa na kukimbizwa hospitalini, huku nguo zao zikiwa na damu. 
 Vifusi vilitapakaa kila pahali, watu wakijaribu kuelewa ni nini hasa kilikuwa kimetokea. 
 Ali Mwadama ni mmoja wa wale walionusurika lakini wakiwa na majeraha mabaya. 
 "Sijaona kitu kama hicho maishani mwangu. Taharuki ilitanda. Hatukujua nini kimetokea ila tulijipata na majeraha mabaya...damu ilikuwa kila pahali. Hadi leo, nikisikia mlipuko wa aina yoyote, huwa natoroka," alisema mwadama akizungumza na idhaa ya Kiswahili ya Sauti ya Amerika. 
 Mwishowe, watu 224 walikufa huku takriban 4,500 wakijeruhiwa. Kati ya waliokufa, 12 walikuwa raia wa Marekani. 
 Kufuatia mashambulizi hayo, taarifa ziliibuka kwamba yalikuwa yametekelezwa na watu waliokuwa na uhusiano wa moja kwa moja na kundi la kigaidi la Alqaeda, lililoongozwa na Osama Bin Laden, na ambalo lilikuwa limeapa kuwashambulia Wamarekani kila lilipopata nafasi hiyo. 
 Ilikuwa ni mara ya kwanza, kwa mujibu wa rekodi zilizopo, kwa kundi la Al Qaeda kutekeleza shambulizi kubwa jinsi hiyo, na ndipo Osama bin laden na wanamgambo wa kundi lake, walianza kupata umaarufu kwani vyombo vya Habari kote duniani vilianza kuwaangazia kwa kina. 
 Hadi leo, watu 20 wamefunguliwa mashtaka kuhusiana na mashambulizi hayo, na baadhi yao wameuawa, ikiwa ni pamoja na Osama Bin Laden, aliyeuawa na Marekani mnamo May 2, 2011. 
 Sita tayari wamehukumiwa na wanatumika kifungo cha maisha nchini Marekani hook wachache wengine wakisubiri kesi zao kusikilizwa. 
 Kwa wakenya na Watanzania, haikuwa rahisi kuelewa ni kwa nini nchi zao zililengwa. Rais wa Kenya wakati huo, ambaye sasa ni marehemu, Daniel Arap Moi, alitembelea eneo la tukio na kuzungumza na shirika la Habari la AP. 
 "Kwa nini wailenge Kenya? Mnadhani Wakenya wanaweza kuunga mkono jamba kama hili?" aliuliza. 
 "Kenya imeishi kwa amani na haina chuki na yeyote. Watu wanatakiwa kutatua mizozo yao bila kuwashambulia au kuwatia hofu wengine," alisema Moi. 
 Tangu tarehe 7 mwezi wa nane mwaka wa 1998, waathiriwa wa mkasa huo wamekuwa wakijiuliza maswali mengi. 
 Pamoja na kushindwa ni kwa nini walilengwa, pia wamekuwa katika mchakato mrefu wa kutafuta haki. 
 John Ngige, amekuwa akiongoza msukukumo wa kutaka fidia kwa waathiriwa wote wa mkasa huo. Lakini miaka ishirini na miwili baadaye, hali imekuwaje? 
 "Hatujaona chchote. Mimi naghisi mawakili waliokuja kwetu kutoka Marekani walitudanganya. Hadi wa leo, tunateseka tu na hata watu wengine wamkufa tangu wakati huo," alisema Ngige katika mahojiano kwa njia ya simu. 
 Nchini Tanzania, msemaji wa ubalozi wa Marekani ambaye hakutaka jina lake litajwe aliiambia sauti ya Amerika kwamba wanaendelea kusimama na familia za wale walioathiriwa na shambulizi hilo. 
 "Tunaungana na Watanzania katika maadhimisho haya hata ingawa mwaka huu hatutafika moja kwa moja kwenye eneo la shambulizi hilo," alisema afisa huyo. 
 Mnamo mwaka wa 2011, mahakama moja hapa Marekani iliiagiza Sudan kulipa kiasi cha dola bilioni 6 kama ridhaa kwa familia za wamarekani waliothirika katika mashambulizi hayo. 
 Sudan baadaye ilikata rufaa. Lakini mwezi Mei mwaka huu, mahakama ya juu ya Marekani ilikubaliana na mahakama ya chini kwamba ni lazima Sudan ilipe kiasi hicho cha pesa. 
 Waziri wa mambo ya nje wa Sudan Asmaa Abdallah, akizungumza na shirika la Habari la AFP, alisema mwezi Juni kwamba wako katika hatua za mwisho za kutekeleza uamuzi huo wa mahakama ya Juu ya Marekani. 
 Hata hivyo, kinachowakera waathiriwa raia wa Kenya na Tanzania ni kwamba, familia zao haziko kwenye orodha ya watu watakaofaidika na uamuzi huo, kwani kesi yao, ilirejeshwa kwa mahakama ya chini, na hatma yake kufikia leo, miaka 22 baadaye, haijulikani.
Wiki hii wakati utawala wa Biden ukiadhimisha siku 100 za urais wake washirika wa Ulaya wanaona mabadiliko katika uhusiano muhimu na Washington. Henry Ridgwell anaripoti kutoka London juu ya jinsi utawala mpya unavyoangaliwa kutoka upande mwingine wa bahari ya Atlantiki 
 Hata kwa njia ya video, dalili za mabadiliko katika uhusiano wa nchi za ulaya na marekani ziliweza kuonekana. Urais wa Joe Biden nchini marekani umeleta mabadiliko makubwa katika ushirikiano huo na Ulaya imepokea vizuri mabadiliko hayo, anasema mchambuzi Leslie Vinjamuri. 
 Marekani imejiunga tena na Shirika la Afya Duniani -WHO na makubaliano juu ya hali ya hewa ya Paris. Waziri wa mambo ya nje wa Biden ametembelea Brussels mara mbili akielezea msaada kwa NATO na Umoja wa Ulaya. 
 Washington pia imejiunga na mazungumzo yenye lengo la kufufua makubaliano ya nyuklia ya Iran ya mwaka 2015, ambayo Ulaya inaona kama ushindi wa diplomasia yake. Utawala wa zamani wa Trump ulijiondoa kutoka kwenye makubaliano hayo, ukiona kuwa yana kasoro kubwa. 
 Biden pia amechukua mbinu mpya na wapinzani wa Marekani , akimtaja mwenzake wa Russia Vladimir Putin kuwa muuaji na kuweka duru mbili za vikwazo kwa Moscow. 
 Wakati huo huo, Russia imetuma zaidi ya wanajeshi laki moja kwenye mpaka wa Ukraine inayoonekana kwa kiasi kikubwa kama jaribio kwa Rais Biden. 
 Huko Moscow, Warussia ambao walizungumza na VOA wamesema uhusiano na Marekani umedorora chini ya Rais Biden. 
 Kwa China, utawala wa Biden umeishutumu Beijing kwa kutekeleza vitendo vya mauaji ya halaiki dhidi ya idadi ya watu wa Uyghur katika mkoa wa Xinjiang. China inakanusha mashtaka hayo. 
 Wiki hii, rais wa Marekani alitambua mauaji ya Uturuki ya Waarmenia karibu milioni moja wakati wa Vita vya dunia vya kwanza kama mauaji ya kimbari. 
 Kwa sasa, wachambuzi wanasema Biden bado anafurahiya wakati wa sherehe na washirika wa Ulaya.
Wanasayansi hao wametembelea soko la samaki la Huanan ambalo lilihusishwa na kesi za COVID-19 na angalau moja ya hospitali huko Wuhan ambayo ilitoa huduma kwa baadhi ya wagonjwa wa kwanza wa Corona. COVID-19 ni ugonjwa unaosababishwa na virusi vya Corona 

Timu ya wanasayansi wa shirika la afya Duniani-WHO inayochunguza chanzo cha virusi vya Corona ambacho kiliibuka kwa mara ya kwanza katika mkoa wa Hubei nchini China mwishoni mwa mwaka 2019 wametembelea Jumatatu kituo cha kudhibiti magonjwa mkoani humo ambacho kilikuwa na jukumu muhimu katika usimamizi wa mlipuko huo. 
 China haikutoa maelezo yeyote kuhusu ziara ya timu hiyo kwenda kituo cha kudhibiti magonjwa cha mkoa wa Hubei. Mmoja wa wanasayansi katika timu hiyo Peter Daszak amewaambia waandishi wa habari kuwa mkutano ulikuwa mzuri na uliozaa matunda. 
 Tangu timu ya WHO ilipowasili mwezi uliopita wanasayansi hao pia wametembelea soko la samaki la Huanan, ambalo lilihusishwa na kesi za COVID-19 na angalau moja ya hospitali huko Wuhan ambayo ilitoa huduma kwa baadhi ya wagonjwa wa kwanza wa Corona. COVID-19 ni ugonjwa unaosababishwa na virusi vya Corona.
Vyama vinavyosimamia soka duniani vimetishia kupiga marufuku klabu au mchezaji yeyote atakayeshiriki Ligi Kuu mpya ya Ulaya- Super League kucheza katika mashindano yao, na kuibua uwezekano kwamba baadhi ya nyota wakubwa ulimwenguni wanaweza kupigwa marufuku kuwakilisha nchi zao kwenye Kombe la Dunia la FIFA. 
 Mistari ya mapambano inachorwa kwa mustakabali wa mpira wa miguu, baada ya vilabu kadhaa vya juu vya Ulaya kusaini kwenye mashindano hayo ya kujitenga, ambayo wakosoaji wanasema yataharibu muundo wa jadi wa mchezo huo. Kwa pande zote mbili, vikosi vyenye nguvu vinajipanga kwa vita ambayo inaweza kuamua mustakabali wa mchezo huo wa ulimwengu. 
 Vilabu sita kutoka Uingereza - Liverpool, Manchester United, Manchester City, Arsenal, Tottenham Hotspur na Chelsea; tatu kutoka Uhispania - Barcelona, Real Madrid na Atletico Madrid; na tatu kutoka Italia - AC Milan, Inter Milan na Juventus awali walisaini kwenye Ligi hiyo Kuu ya Ulaya ambayo muundo wake ulitangazwa Jumatatu. 
 Walakini, saa chache tu baada ya tangazo hilo, Manchester City ilithibitisha Jumanne kwamba hawatashiriki tena kwenye mashindano hayo. Iliripotiwa kuwa Chelsea pia ina mpango wa kujitoa. 
 Waandaaji wa Ligi hiyo Kuu ya Ulaya -Super League wanasema mashindano hayo mapya yangetoa ushindani lakini hayatachukua nafasi ya ligi zilizopo za nyumbani na mashindano ya Ulaya kama vile Ligi ya Mabingwa ya UEFA.
Mwanasheria mkuu nchini Nigeria amesema kwamba watu waliowapiga risasi na kuua waandamanaji nchini humo hawajulikani na kwamba huenda watu waliofunika nyuso zao na kuvalia sare za kijeshi ndio waliohusika. 

Abubakar Malami amesema kwamba ni mapema sana kusema iwapo polisi walihusika katika tendo la kuwapiga risasi waandamanaji waliokuwa wanalalamikia vitendo vya polisi kutumia nguvu kuzidi kiasi. 
 Maandamano kote nchini Nigeria yaligeuka na kuwa vurugu Oktoba 20 baada ya kuripotiwa kwamba wanajeshi walikuwa wamewapiga risasi baadhi ya waandamanaji mjini Lagos, muda mfupi baada ya kuwekwa masharti ya watu kusalia nyumbani saa 24. 
 Wanajeshi na polisi wanaripotiwa kuua watu 12 katika mitaa miwili ya Lagos Oktoba 20, kulingana na walioshuhudia pamoja na shirika la Amnesty International. 
 Polisi na wanajeshi wamekanusha madai hayo. 
 Mwanasheria Mkuu Abubakar Malami amewaambia waandishi wa habari mjini Lagos kwamba uchunguzi unaendelea na kwamba kuna haja kujua iwapo kweli kuna watu walipigwa risasi na kwamba kama tukio hilo lilitokea, na kama waliohusika walikuwa wanajeshi. 
 “Huwezi kufutilia mbali uwezekano wa wahalifu kuhusika katika tukio hilo,” amesema Malami katika kikao na waandishi wa habari ambacho pia kilihudhuriwa na maafisa kadhaa wa serikali wakiwemo mawaziri wa ulinzi na fedha. 
 Jimbo la Lagos limeamuru uchunguzi wa kina kufanyika. 
 Wiki iliyopita, jeshi lilisema kwamba serikali ya jimbo la Lagos iliomba jeshi kuingilia kati na kurejesha utulivu wakati wa maandamano, lakini wanajeshi hawakuhusika katika kupiga raia risasi. 
 Maandamano makubwa ya nchi nzima yalitokea Nigeria kupinga polisi kutumia nguvu kuzidi kiasi mnamo mwezi uliopita. 
 Maandamano hayo yametajwa kuwa mabaya zaidi tangu kurejea kwa utawala wa kiraia mwaka 1999. 
 Wiki iliyopita, Polisi wa Nigeria wamesema kwamba maafisa wake wamefariki katika machafuko hayo na vituo vya polisi 205 kuharibiwa. 
 Maandamano hayo ambayo yamemalizika, ndio yamekuwa mtihani mkubwa kwa utawala wa rais Muhammadu Buhari tangu alipoingia madarakani mwaka 2015. 
 Imetayarishwa na Kennes Bwire, VOA, Washington DC.
Rais wa Marekani Joe Biden amesema nchi yake itasimama imara na washirika wake wa Ulaya dhidi ya Russia, kuelekea kwa mkutano wa kwanza wa ana kwa ana na rais Vladimir Putin. 

Biden atakwenda Ulaya Jumatano na amepanga kuhudhuria mkutano wa nchi saba zenye uchumi mkubwa duniani, G-7, na ushirika wa kijeshi wa NATO, na baadaye kukutana na kiongozi wa Russia mjini Geneva, Uswizi, tarehe 16 mwezi huu.  
 Mkutano huo unafanyika huku mgogoro mkubwa katika uhusiano baina ya nchi hizo mbili ukiendelea kwa miaka mingi, na mivutano kuhusu masuala kadhaa ikiwa ni pamoja na Marekani kuishutumu Russia kwa udukuzi wa kimitandao, uingiliaji wa uchaguzi na ukiukaji wa haki za binadamu. 
 Katika waraka uliochapishwa na gazeti la Washington Post Jumamosi, Biden ameahidi kuunga mkono kile anachokiita "ushirikiano wa kidemokrasia" wa Washington, wakati wa mizozo na vitisho vingi kutoka Moscow na Beijing. 
 "Tunasimama kidete kushughulikia changamoto za Russia kwa usalama wa Ulaya, tukianza na uchokozi wake huko Ukraine, na hakutakuwa na shaka juu ya azma ya Marekani kutetea maadili yetu ya kidemokrasia, ambayo hatuwezi kuyatenga na masilahi yetu," aliandika.  
 Tangu aingie madarakani Januari mwaka 2021, Biden ameongeza shinikizo kwa Kremlin, na maoni yake yaliyomfananisha Putin na "muuaji" yalikosolewa vikali na Moscow.
Rais wa Ghana Akufo-Addo, ameapishwa kama rais kwa mhula wa pili madarakani, siku moja baada ya kutokea vurugu bungeni. 
 Akufi – Addo alimshinda mpinzania wake rais wa zamani John Mahama katika uchaguzi uliofanyika mwezi Desemba na ambao ulikuwa na ushindani mkali sana. 
 Wabunge wa Ghana, ambao walichaguliwa hivi karibuni walipigana bungeni baada ya kukosa kukubaliana namna ya kumteua spika. 
 Uchaguzi wa spika ulikuwa umepangwa kufanyika kwa njia ya siri, lakini wabunge kutoka chama kinachotawala cha New Patriotic NPP, walikuwa wakionyesha hadharani waliyempigia kura, jambo ambalo liliwakera wabunge wa upinzani. 
 Wakati mmoja, mbunge wa chama kinachotawala alichukua karatasi za kupigia kura kwa lazima wakati uchaguzi ulikuwa unaendelea na hivyo kuzua mgogoro. 
 Polisi wenye silaha na wanajeshi wameitwa bungeni katika juhudi za kurejesha utulivu. 
 Chama kinachotawala na upande wa upinzani, wana idadi sawa ya wabunge. Kuna mbunge mmoja asiyekuwa na chama cha kisiasa. 
 Mahakama ilimzuia mmoja wa wabunge wa upinzani kushiriki katika kura hio ya kujaza nafasi ya spika, baada ya kesi kuwasilishwa mahakamani kupinga ushindi wake katika uchaguzi mkuu. Mbunge huyo hata hivyo alikubaliwa na bunge kushiriki uchaguzi huo. 
 Wanasiasa wa upinzani wamedai kuwepo udanganyifu katika uchaguzi wa mwezi Desemba na wamewasilisha kesi katika mahakama ya juu kabisa kutaka uchaguzi wa urais kufutiliwa mbali. 
 Imetayarishwa na Kennes Bwire, VOA, Washington DC
Serekali ya kijeshi ya Myanmar imeongeza muda wa sheria za kijeshi katika maeneo zaidi ya mji mkuu Yangon, Jumatatu huku kukiwa na ripoti kwamba wandamanaji zaidi wameuwawa na vikosi vya usalama. 
 Kundi la utetezi la wa wafungwa wa kisiasa (AAPP), ambalo limekuwa likifuatilia ghasia za nchini humo, limesema kwamba takriban watu 20 waliuwawa Jumatatu katika mashambulizi ya risasi. 
 Televisheni ya serekali ya MRTV imetangaza kwamba wilaya za North Dragon, South Dragon, Dagon Seikkan, na North Okkalapa ziko chini ya sheria za kijeshi kutokana na maandamano ya mwishoni mwa juma ambayo yalikuwa mabaya. 
 Katibu mkuu wa umoja wa mataifa, Antonio Guterres amesema Jumatatu kwamba anasikitishwa na kuongezeka kwa ghasia nchini Myanmar na zinazofanywa na jeshi la nchi hiyo, kwa mujibu wa msemaji wake.
Sudan imemsamahe na kumuachia huru kiongozi wa kundi la wanamgambo wa Janjaweed Musa Hilal, aliyewekewa vikwazo na umoja wa mataifa na kushtumiwa na makundi ya haki za binadamu kufanya ukatili katika jimbo la Darfur, mshauri wake amesema jana. 
 Kuachiliwa kwa Hilal na wanachama wengine wa kundi lake kunajiri wakati serekali ya mpito ya Sudan inaendeleza juhudi za amani katika kanda ya magharibi iliokumbwa na vita, kufuatia mkataba wa amani wa mwezi Oktoba na makundi ya waasi ambao umelenga kumaliza mzozo wa miongo kadhaa. 
 “Musa Hilal ameachiliwa pamoja na wenzake”, mshauri wa karibu wa Hilal, Ismail Aghbash ameliambia shirika la Habari la AFP. 
 Hilal alikua anazuiliwa tangu mwaka wa 2017. 
 Hilal alikua mtu wa karibu sana rais aliyeondolewa madarakani Omar al Bashir, ambae aliunga mkono wapiganaji wa kiarabu wa kundi la Janjaweed dhidi ya makabila ya kiafrika ya wachache waliotengwa, wakati vita vilizuka Darfur mwaka wa 2003. 
 Mapigano ambayo yalipungua miaka ya hivi karibuni, yaliuwa watu laki 3 na kuwaondoa katika makazi yao wengine millioni 2 na laki 5, kwa mujibu wa umoja wa mataifa. 
 Hilal aliwekewa vikwazo na umoja wa matifa mwaka wa 2006 kwa madai ya kusimamia ukatili Darfur, umoja wa mataifa ukimshtumu kukiuka sheria ya kimataifa ya wakati wa vita Pamoja na sheria ya haki za binadamu.
Uteuzi wa Jumatatu wa Sama Lukonde mshirika wa Rais Tshisekedi ni faraja kwa serikali yake ambapo atafanikisha kupata baraza la mawaziri wanaomtii na hivyo kushinikiza na kupitisha ajenda zake kiurahisi  

Rais wa Jamhuri ya kidemokrasi ya Congo-DRC Felix Tshisekedi amemteuwa Sama Lukonde kuwa Waziri Mkuu mpya nchini humo anazipa nafasi iliyoachwa na Sylvestte Ilunga Ilunkamba ambaye alijiuzulu zaidi ya wiki mbili zilizopita. 
 Uteuzi huo umefurahiwa na pia umepokelewa kwa maoni mseto na wa Congo huku wengine wakielezea matumaini makubwa kuona vijana sasa wanapata fursa ya kushika nafasi za juu serikalini tofauti na hapo awali.  
 Mwandishi wa VOA Austere Malivika anaripoti kamili kutoka Goma.  
 No media source currently available
Umoja wa mataifa umetoa dola milioni 40 kusadia Jamhuri ya kidemkrasia ya Congo kukabiliana na maambukizi mapya ya ugonjwa wa Ebola pamoja na majanga mengine ya kibinadamu kutoka kwenye mfuko wake wa misaada ya dharura. 

Kuzuka tena kwa maambukizi ya Ebola kwenye kijiji cha Mbandaka kilichoko kwenye jimbo la Equator wiki moja iliopita kumedumaza matumaini ya kuangamiza janga hilo huko DRC. 
 Zaidi ya watu 2,200 tayari wamekufa nchini humo tangu kuzuka kwa Ebola kwenye majimbo ya Ituri, Kivu Kusini na Kaskazini mwezi Agosti, 2018. 
 Wakati hayo yakiarifiwa, misaada ya kimataifa imekuwa ikipungua nchini humo. 
 Umoja wa Mataifa unaamini kuwa hatua yake ya kutoa dola milioni 40 za dharura itachochea wafadhili wengine wa kimataifa kutoa fedha zaidi kwa DRC. 
 Kufikia sasa Umoja huo umepokea asilimia 13 pekee za msaada wa dola bilioni mbili zilizohitajika mwaka huu. 
 Afisi ya Umoja huo unayohusika na maswala ya kibinadamu maarufu, OCHA, imesema kuwa DRC inakabiliana na majanga mengi ya kiafya na kibinadamu kwa wakati mmoja likiwemo la virusi vya Corona. 
 Msemaji wa afisi hiyo Jens Laerke alisema kuwa janga la covid 19 limeumiza uchumi wa mataifa mengi ulimwenguni huku akiongeza kuwa vita dhidi ya Covid-19 haviwezi kukamilika hadi pale litakapoangamizwa katika kila taifa. 
 Hata hivyo aliongeza kuwa vita dhidi ya covid 19, haifai kutumiwa kama sababu ya kutoshugulikia majanga mengine ya kibinadamu yanayoendelea kushuhudiwa. 
 "Lazima tukumbuke kuwa kuna majanga mengine yanayohitaji kushugulikiwa kama vile surua, Ebola, njaa na ukosefu wa lishe bora na ni lazima ufadhili ueendelee kutolewa. Tunaomba wafadhili wa kimataifa kutobagua majanga wanapotoa misaada," alisema. 
 Kando na Ebola, DRC pia inakabiliana na mlipuko mkubwa zaidi duniani wa surua pamoja na mapigano yaliotorosha maelfu ya watu kutoka makwao hasa mashariki mwa taifa. 
 Laerke alionya kuwa maswala hayo yasiposhugulikiwa kwa haraka, athari yake huenda ikawa kubwa. 
 "Watu walioathiriwa watanusurika tu iwapo tutakabiliana na majanga yote kwa wakati mmoja. Itakuwa kazi bure iwapo tutakabiliana na ugonjwa mmoja kwa kuwa mwingine utajitokeza na kuangamiza watu, aliongeza Laerke. 
 Msaada huo kutoka kwa mfuko wa dharura wa Umoja wa mataifa unatarajiwa kuimarisha mfumo wa afya wa DRC hasa kwa wale waliopona Ebola huku uangalizi ukiongezwa miongoni mwa jamii pamoja na kuwepo kwa mikakati ya kukabiliana na dharura. 
 Fedha hizo pia zitatumiwa kununua chakula, kujenga makazi, kutoa maji na usafi wa kimazingira pamoja na huduma nyingine muhimu kama kukabiliana na covid 19. 
 -Imetayayarishwa na Harrison Kamau, VOA, Washington DC
Muungano wa makanisa nchini Uganda unataka katiba ya Uganda kufanyiwa marekebisho na kusitisha uchaguzi wa Januari 14 ili kumruhusu rais Yoweri Museveni kuendelea kuwa madarakani kwa mda wa miaka 3 zaidi. 

Muungano huo umesema kwamba mazingira ya sasa nchini humo hayaruhusu kufanyika uchaguzi huru na haki. 
 Wakiongozwa na askofu mkuu wa kanisa katoliki Uganda Dkt Cyprian Kizito Lwanga, viongozi wa makanisa yote Uganda wanasema kwamba katiba ya nchi hiyo inastahili kufanyiwa marekebisho na uchaguzi kuahirishwa kutokana na janga la virusi vya Corona. 
 Wamesema kwamba wamefikia hatua hiyo baada ya majadiliano ya mda mrefu, yaliyoangazaia janga la virusi vya Corona na hali ya kisiasa ilivyo hivi sasa nchini Uganda, wakisema kwamba mazingira ya sasa hayawezi kufanikisha uchaguzi ulio huru na haki. 
 Katika kikao na waandishi wa habari jijini kamapla, Dkt Lwanga amesema kwamba bunge linastahili kuchukua hatua za haraka na kufanyia marekebisho katiba ya nchi na kuongeza mda wa utawala wa sasa kwa miaka mitatu zaidi. 
 Kulingana na viongozi hao wa makanisa, wanasiasa hawafuati kanuni za maafisa wa afya namna ya kuzuia maambukizi ya virusi vya Corona na hivyo kuwepo ongezeko la maambukizi na vifo. 
 Wamekosoa maafisa wa usalama kwa kile wametaja kama kuwakandamiza wagombea wa upinzani, kuwakamata, kuwazuia kufanya kampeni, kutumia gesi ya kutoa machozi kutawanya mikutano ya kampeni na kuwapiga wafuasi wa upinzani. 
 Kulingana na katiba ya Uganda, uchaguzi unapoahirishwa, spika wa bunge anastahili kuongoza serikali. 
 Ibara ya 259 ya katiba ya Uganda inatoa fursa kwa bunge kufanyia marekebisho katiba, na viongozi hao wa makanisa wanataka mabadiliko kufanyika ili Museveni aendelee kuongoza nchi hiyo. 
 Msemaji wa serikali Ofwono Opondo, amesema kwamba mapendekezo ya viongozi hao yamepitwa na wakati. 
 Zimealia karibu wiki tatu, Uganda kuandaa uchaguzi mkuu, Januari 14 mwaka ujao 2021. 
 Imetayarishwa na Kennes Bwire, VOA,Washington DC
Kundi la wanamgambo la al-Shabaab limefanya mashambulizi dhidi ya Jeshi la Somalia katika mkoa wa Lower Shabelle, maafisa wa mkoa wamesema. 

Mashambulizi hayo yamefanyika Jumamosi asubuhi, majira ya saa kumi alfajiri kwa saa za Somalia, yakilenga kambi za jeshi katika miji ya Barire na Awdhegle kusini mwa Somalia.  
 Vituo vya uendeshaji vilivyo mstari wa mbele vinavyosimamiwa na jeshi la Somalia ili kulinda madaraja kadhaa yaliyoko kwenye mto Shabelle ambavyo mamlaka inasema ni muhimu katika kuzuia magari yanayo beba vilipuzi kuingia Mogadishu. 
 Mashambulizi yalianza na gari lenye mabomu ya kujitoa muhanga katika kambi mbili za jeshi, yakifuatiwa na shambulizi la ardhini, maafisa wa mkoa wamesema. 
 Akiongea na Sauti ya Amerika, Abdulkadir Mohamed Nur Siidi, gavana wa mkoa wa Lower Shabelle, amethibitisha kutokea mashambulizi hayo. 
 Siidi amesema wapiganaji hao walirusha mabomu katika vijiji jirani vya Sabiid na Anole. Mashambulizi zaidi ya mabomu yameripotiwa katika eneo karibu na mji wa Jannaale. 
 Katika miaka ya karibuni, jeshi la Kitaifa la Somalia, kwenye operesheni za pamoja na tume ya ulinzi wa amani katika kanda hiyo, vikosi vya Umoja wa Afrika nchini Somalia, au AMISOM vimeweza kuvikamata tena vijiji hivyo ambavyo hapo awali vilikuwa chini ya udhibiti wa wanamgambo wa al-Shabaab. 
 Shambulizi la mabomu siku ya Jumamosi inawezekana ilikuwa ni juhudi ya kusambaratisha uwezekano wa kujizatiti kwa majeshi ya serikali. 
 Majeshi ya serikali yanaonekana yameweza kuzima shambulizi huko Awdhegle na kulihami daraja kuu linalotumiwa na raia na wanajeshi, lakini kulikuwa na mapigano makali katika mji wa Barire, maafisa wameongeza. 
 Kikundi cha wanamgambo wa Al-Shabaab kimedai “kuharibu” kituo cha kijeshi cha Barire, afisa mmoja wa mkoa, ambaye hakutaka jina lake litajwe kwa sababu hana ruhusa ya kuongea na vyombo vya habari, amesema Barire imeathiriwa na shambulizi hilo. 
 Maafisa wawili wamesema wapiganaji hao waliingia katika kambi ya kijeshi ya Barire bila ya kutoa maelezo zaidi. Wapiganaji hao hivi sasa wamefurushwa kutoka Barire, afisa mmoja ameeleza. 
 Awdhegle na Barire ziko kilomita 75 na kilomita 60 kusini magharibi mwa mji mkuu wa Somalia, Mogadishu  
 Televisheni ya taifa inayodhibitiwa na serikali imeripoti kuwa majeshi ya serikali “yamezima” mashambulizi ya al-Shabaab huko Awdhegle na Barire. Wapiganaji wamepata hasara kubwa, kwa mujibu wa matangazo ya kituo cha televisheni cha serikali.  
 Mkuu wa Majeshi ya Somalia Brigedia Jenerali Odawaa Yusuf Rageh amesema “Majeshi ya Somalia yamewauwa darzeni ya wanamgambo magaidi wakiwemo viongozi wao baada ya al-Shabaab kushambulia vituo vya SNA [Jeshi la Kitaifa la Somalia] huko Awdhegle na Barire katika mkoa wa Lower Shabelle,” kupitia ujumbe wa Twitter uliotangazwa na chombo cha habari cha serikali, Kituo cha Televisheni cha Taifa cha Somalia.
Ulinzi umeimarishwa mjini Goma ambako Rais wa Felix Tshisekedi anatarajiwa kuwasili kesho Jumamosi.  

Waziri wa Ulinzi wa Jamhuri ya Kidemokrasia ya Kongo (DRC) na baadhi ya viongozi wa jeshi tayari wamewasili mjini humo Jumamosi kabla ya ziara hiyo. 
 Kwa mujibu wa taarifa ziara hiyo ilikuwa inasubiriwa kufuatia mlipuko wa volcano wa Mlima Nyiragongo wiki mbili zilizopita.  
 Rais Tshisekedi anatembelea mashariki mwa nchi wakati ambapo kuna hali ya dharura iliyowekwa karibu wiki moja iliyopita katika juhudi za kupambana na makundi ya waasi. 
 Shirika la madaktari wasio na mipaka, MSF, linaasema ukiukwaji wa haki za binaadamu unaofanywa na waasi umekithiri katika mikoa ya kivu kaskazini na Ituri. 
 Vyanzo vya habari vinaeleza kuwa wapiganaji wanaodhaniwa kuwa ni wa kikundi cha waasi wa ADF waenedelea kushambulia na kuwaua wananchi.
Matokeo hasi ya uchaguzi mkuu mwezi huu uliokuwa na ushindani mkali Uganda yameendelea kuliyumbisha taifa na kukosolewa kimataifa. 

Tume ya taifa ya uchaguzi ilimtangaza Rais Yoweri Museveni kuwa mshindi kwa awamu ya sita kwa kupata asilimia 58 ya kura. 
 Lakini Robert Kyagulanyi, mwanasiasa, mwanamuziki na mgombea mkuu wa upinzani – maarufu katika fani ya muziki kwa jina la Bobi Wine – alisema kura zilikuwa na kasoro na kutokana na manyanyaso waliyofanyiwa wafuasi wake na kujazwa kura bandia katika sanduku la kura. 
 Wagombea kadhaa wa upinzani wanakubaliana na Wine kuhusu hilo na wanataka taifa kuikataa serikali ya Museveni. 
 Wine aliwekwa kizuizini nyumbani kwa siku 12 baada ya uchaguzi lakini bado aliweza kuhamasisha uungwaji mkono wa kimataifa. 
 Makundi ya haki za binadamu na serikali za kigeni – ikiwemo Marekani – waliikosoa serikali ya Uganda kwa kuzima intaneti wakati wa uchaguzi na kuwapiga marufuku waangalizi wa uchaguzi kutoka nje. 
 Seneta wa Marekani Bob Menendez wa New Jersey amesema anapanga kushirikiana na utawala wa Rais Joe Biden kuitaka Uganda iwajibike kutokana na dosari hizo za uchaguzi. 
 “Kutakuwa na majibu kwa wale wanaoendelea kujihusisha kwa makusudi kukandamiza demokrasia,” alisema. 
 Pat Thaker, mchambuzi katika kitengo cha intelijensia cha uchumi, kinacho fanya utafiti na uchambuzi cha kampuni ya habari ya Uingereza, Economist Group, amesema serikali ya Museveni ilivuka mipaka kuukandamiza upinzani.. 
 Thaker anaamini huo ni ushahidi kuwa serikali inamuona Wine kama tishio kubwa kwa utawala wa Museveni.  
 “Ukweli, unaweza kusema [Wine] aligeuza mazingira ya kisiasa kuelemea upande wake na ameanzisha kitu ambacho huwezi kukibadilisha,” Thaker alisema katika mahojiano na VOA. “Amefungua sanduku la matatizo.”
Zaidi ya watu milioni tano ambao wanastahili kupiga kura katika nchi ya Afrika Mashariki ya Burundi wanapiga kura Jumatano kumchagua mrithi wa Rais wa muda mrefu Pierre Nkurunziza, vimeeleza vyanzo mbalimbali vya habari.  

Nkurunziza anaachia madaraka baada ya kuongoza kwa miaka 15, miaka mitano ya mwisho iliyokuwa na machafuko baada ya kuendelea na muhula wa tatu uliopata upinzani na kusababisha vifo vya watu 1 200 na zaidi ya raia 300,000 kukimbia machafuko katika nchi hiyo maskini. 
 Uchunguzi wa Umoja wa Mataifa, UN, unaonyesha kuwa mamia ya watu waliouawa wakati wa machafuko hayo walilengwa na vikosi vya serikali, tuhuma ambazo Burundi imezikanusha. 
 Wagombea saba wako katika kinyang’anyiro hicho cha kuchukua nafasi ya Nkurunziza, akiwemo Jenerali mstaafu Evariste Ndayishimiye, mgombea aliyechaguliwa na rais, na mkuu wa upinzani Agathon Rwasa. 
 Makamu wa kwanza wa rais wa Burundi Gaston Sindimwo, anaegombania pia kiti cha rais kupitia chama cha UPRONA anapongeza jinsi uchaguzi umeendelea lakini anasema kuna kasoro kadha wa kadha zinatendeka. 
 Kura inayopigwa Jumatano inafanyika wakati kuna mlipuko wa virusi vipya vya corona nchini Burundi, ambapo hadi sasa watu 42 wameambukizwa na kifo kimoja katika nchi yenye takriban watu milioni 11. 
 Uongozi wa Burundi kwa kiasi kikubwa umepuuza hatari za virusi vya corona, na kuruhusu mikutano mikubwa ya kisiasa kufanyika hadi kufikia siku ya kupiga kura na kutoweka masharti yoyote juu ya mizunguko ya watu.  
 Mkuu wa Shirika la Afya, WHO, nchini Burundi alifukuzwa wiki iliyopita baada ya kueleza wasiwasi wake juu ya uelewa wa serikali unavyokinzana na hatari inayoletwa na virusi vya corona.  
 Hakuna waangalizi wa kimataifa wa uchaguzi walioruhusiwa nchini Burundi kufuatilia upigaji kura baada ya serikali kusema mtu yoyote mgeni anayeingia nchini ataweka karantini kwa siku 14.
Mahakama moja katika jimbo la Minnesota nchini Marekani inaendelea Alhamisi kusikiliza kesi ya Derek Chauvin, afisa wa polisi, aliyeshtakiwa kuhusiana na kifo cha George Floyd 2020. 

Kifo cha Floyd ambacho kilisababisha maandamano yaliyoenea dhidi ya ukatili wa polisi na ubaguzi wa kimfumo. 
 Wajumbe wa mahakama Jumatano waliona kiasi cha dakika 20 za video ya kamera ya mwilini mwa polisi ambayo ilionyesha muda ambao polisi walipo karibia gari la Floyd na wakati alipopakiwa kwenye gari la wagonjwa. 
 Video mojawapo iliyochezwa Jumatano ilionyesha Chauvin akisema Floyd alikuwa mtu mwenye umbo kubwa na labda ametumia kitu. 
 Chauvin alipiga goti kwenye shingo la Floyd kwa dakika 9 na sekunde 29 wakati Floyd akilia mara kwa mara kwamba hakuweza kupumua. 
 Chauvin, ambaye ni mzungu, alifukuzwa kazi na idara ya polisi ya jiji hilo siku moja baada ya Floyd, Mmarekani mweusi kufariki dunia akiwa chini ya ulinzi.
Ethiopia inajiandaa kwa uchaguzi wa kitaifa Jumatatu ambapo Waziri Mkuu Abiy Ahmed amesema itakuwa kura ya kwanza huru na haki nchini baada ya miongo kadhaa ya utawala wa ukandamizaji. 
 Lakini upigaji kura umecheleweshwa katika maeneo 110 kati ya 547 kwa sababu ya mizozo na vurugu za vifaa na baadhi ya vyama vya upinzani vinasusia uchaguzi juu ya kile wanachokielezea kama unyanyasaji wa wanachama wao. Mgombea mmoja anapinga uchaguzi kutoka jela. 
 Abiy alishinda sifa za kimataifa na tuzo ya amani ya Nobeli kwa mageuzi ya kidemokrasia na kumaliza miongo miwili ya uhasama na nchi jirani ya Eritrea wakati alipoteuliwa kuwa mkuu wa muungano unaotawala wa Ethiopia mnamo mwaka 2018. Ndani ya miezi kadhaa tangu aingie madarakani, aliruhusu vyama vya upinzani, akaachilia maelfu ya wafungwa wa kisiasa, na kuchukua hatua za kufungua mojawapo ya masoko ya mwisho barani Afrika yasiyotumiwa.
Mazungumzo kati ya Iran na mataifa sita yenye nguvu duniani ili kufufua tena mkataba wa nyuklia wa 2015, yameahirishwa Jumapili ili kuwapa nafasi wajumbe kurudi katika miji mikuu yao kwa mashauriano.  

Mkuu wa ujumbe wa Iran Abbas Araqchi anasema uamuzi huo uliyochukuliwa kwa sababu tofauti zilizobaki hazijaweza kutanzuliwa kwa urahisi. 
 Anasema hivi sasa wako karibu zaidi kufikia makubaliano kuliko wakati mwengine lakini tofauti kati yao kuweza kufikia mkataba ni ngumu kutanzua na wanahitaji kurudi nyumbani kupata ushauri zaidi. 
 Haijafahamika bado mazungumzo hayo yata anaza tena lini, kutrokana na kwamba mwanaisiasa mwenye itikadi kali za kihafidhina, Ebrahimi Raisi alipata ushindi kwenye uchaguzi wa Ijumaa akichukua nafasi ya rais mwenye msimamo wa wastani Hassan Rouhani. 
 Mabadiliko hayo hata hivyo hayatabadili juhudi za hivi sasa za kiongozi mkuu wa kidini Ayatollah Ali Khamenei mwenye sauti ya mwisho kuhusu sera muhimu za taifa hilo, za kufufua mkataba wa nyuklia na kuondolewa kwa vikwazo vikali vya mafuta na fedha vya Marekani vilivyodumaza uchumi wa Iran. 
 Majadiliano yamekuwa yakiendelea mjini Vienna tangu mwezi April kutafuta njia ambazo Marekani na Iran zinabidi kuchukua juu ya shughuli za nyuklia na kuondolewa vikwazo ili kurudi katika kutekelezwa kikamilifu mkataba wa nyuklia.
Rais Samia Suluhu Hassan wa Tanzania amelihutubia bunge la Tanzania kwa mara ya kwanza Alhamisi tangu achukue urais mwezi uliopita baada ya kifo cha mtangulizi wake John Magufuli. 

Rais akizungumza katika Bunge mjini Dodoma, ametumia muda mrefu kuzungumzia mbinu mbali mbali za ukuzaji uchumi na pia kutangaza kuwa atakutana na viongozi wa vyama vya siasa nchini humo kujadili mwelekeo mpya wa demokrasia baada ya miaka sita ya vyama vya upinzani kulalamika kuwa vinabanwa kidemokrasia. 
 “Naomba nilieleze Bunge hili tukufu pamoja na Watanzania kuwa dira na mwelekeo wa awamu ya sita itakuwa ni kudumisha mazuri ya awamu zilizopita, kuyaendeleza mema yaliyopo na kuleta mengine mapya. Kimsingi ndio dhana na maana halisi ya kauli mbiu au salamu yetu ya Jamhuri ya Muungano wa Tanzania kazi iendelee, tutaenzi na kuendeleza mambo yote mazuri lakini pia tutafanya mabadiliko pale itakapobidi kwa lengo la kukuza ufanisi na tija. 
 Uwajibikaji 
 “Hatutakuwa tayari kuvumilia uvivu, uzembe na ubadhirifu wa mali au fedha za umma na tutaboresha mazingira ya uwekezaji na kuvutia zaidi wawekezaji, wa ndani na nje ya nchi,” Rais amesema.  
 Uchumi wa Tanzania  
 Rais Samia amesema uchumi wa Tanzania ulipungua kutoka asilimia 6.9 hadi 4.7 hasa katika kipindi cha janga la virusi vya korona, na serikali yake itafanya juhudi kufufua uchumi wa nchi kwa kuongeza mapato katika sekta za kilimo, viwanda na madini. 
 Janga la Korona 
 Hata hivyo, Rais Samia hakuwa na jipya kuhusu jinsi serikali yake itakavyopambana na janga la Korona isipokuwa kurudia kuwa ameunda tume ya wataalam itakayoishauri serikali jinsi ya kupambana na janga hilo. Lakini aliwataka Watanzania kuchukua tahadhari zinazotolewa na taasisi za ndani na za kimataifa katika kupambana na virusi hiyo. 
 Kuboresha Miundombinu 
 Rais Samia aliwaondoa wasiwasi watanzania kwa kusema kuwa serikali yake itaendeleza na kukamilisha juhudi zilizofanywa na serikali ya hayati John magufuli katika kuboresha miundo mbinu kama barabara na reli, pamoja na usafiri wa majini pia.  
 Vyombo vya utoaji haki 
 Rais Samia alisema pia atashirikiana na vyombo vya sheria kuhakikisha kuwa vinajielekeza zaidi katika kutenda na kutoa haki kwa wananchi. Lakini akakemea vikali utumiaji wa mitandao ya kijamii kuzusha hofu nchini humo.  
 Ukosoaji wa serikali  
 Rais Samia amewataka wabunge wasisite kuikosoa serikali yake pale wanapohisi kuna mambo ambayo hayaendi sawa na kuna haja ya kurekebishwa na kusema ukosoaji uwe mkali lakini itumike lugha ya kibunge na kuwaeleza mawaziri wake kuwa wakubali kukosolewa. 
 Mwanamke katika Uongozi 
 Rais Samia amelieleza bunge na watanzania kwa jumla kwamba wale wenye wasi wasi kuwa yeye ni ‘mwanamke atashindwa kutekeleza majukumu,’ hiyo dhana ambayo haina ukweli.  
 “Mwenyenzi mungu hakuumba ubongo hafifu kwa mwanamke na ubongo makini kwa mwanamme,” amesema na kuongeza kuwa amekuzwa katika jamii sahihi na ana uzeofu wa kutosha katika serikali na chama tawala cha CCM kuliongoza taifa la Tanzania.  
 Ushirikiano 
 Amesema atashirikiana na kila mmoja katika ngazi tofauti katika kuleta maendeleo ya uchumi, elimu, jamii, siasa na uchumi na kuwarai watanzania “tushikamane na tushirikiane kwa manufaa ya taifa la Tanzania.”
Kituo kinacho fuatilia kesi za virusi vya Corona katika Chuo Kikuu cha John Hopkins cha Marekani, kinaripoti Ijumaa kwamba kuna kesi milioni 85.5 za COVID-19 na vifo milioni 1.8 duniani.  

Marekani bado inaendelea kuwa juu kwenye orodha ya janga hili, ambapo kuna maambukizi takribani milioni 20 na vifo 345,000 vya virusi vya Corona, John Hopkins iliripoti. 
 India ina kesi milioni 10.2 na zaidi ya vifo 148,000, huku Brazil ikiwa na kesi milioni 7.6 na karibu vifo 195,000 kulingana na ripoti ya John Hopkins. 
 Watu 42 katika jimbo la West Virginia nchini Marekani walidhani wamepatiwa chanjo ya virusi vya Corona, lakini badala yake walipewa chanjo ambayo kile gazeti la The New York Times ilichofafanua kama matibabu ya majaribio ya kinga-mwili ya Monoclonal.
Rais Lazarus Chakwera wa Malawi amewafukuza kazi maafisa waandamizi akiwemo Waziri wa Kazi Ken Kandodo kwa tuhuma za kutumia vibaya fedha za kupambana na ugonjwa wa COVID-19. 

Rais amesema hatua yake inafuatia ukaguzi aliyoamrisha ufanywe kuhusiana na matumizi ya karibu dola milioni 7.8 kwa ajili ya shughuli za janga la Corona. 
 Alisema hakutakuwa na mtu atakae samehewa akisisitiza kwamba zaidi ya maafisa darzeni moja wamehusika kutokana na ripoti ya mkaguzi. 
 Miongoni mwao wakiwemo maafisa katika ofisi ya Rais na Baraza la Mawazirti ambao tayari wameshakamatwa. 
 Rais aliahidi kutakuwa na watu zaidi watakao kamatwa miongoni mwa wafanyakazi wa serikali. 
 Waziri wa kazi ametuhumiwa kutumia fedha za kushughulikia COVID-19 kwa ajili ya kulipia matumizi ya safari zake Afrika Kusini. 
 Rais Chakwera anasema ingawa waziri alirudisha hizo fedha lakini inamaana kwamba zilipohitajika hazikuwepo. 
 Wakati huo huo polisi wa Malawi wamethibitishwa kukamatwa kwa watu 19 wanaotuhumiwa kutumia vibaya fedha za COVID-19.
Shirika la Afya Duniani (WHO) Ijumaa limeonya kuwa watu 190,000 wanaweza kupoteza maisha mwaka 2020 barani Africa, iwapo serikali zitashindwa kudhibiti maambukizi ya virus vya corona.  

WHO yatahadharisha vifo zaidi barani Afrika iwapo serikali hazitachukuwa hatua. 
 Shirika hilo limetaja utafiti mpya uliyofanywa na ofisi yake Brazzaville uliogundua kuwa kati ya watu 83,000 na 190,000 wanaweza kufa na wengine milioni 29 hadi 44 wataambukizwa katika kipindi hicho. 
 Utafiti huo umetolewa ukizingatia vigezo vya utabiri wa maambukizo na inaangaza katika nchi 47 zenye idadi ya watu bilioni 1, WHO imesema katika taarifa yake.  
 Wataalam wameendelea kuonya kuwa Afrika hasa iko katika hatari ya mlipuko wa maambukizo ya COVID-19, kwa sababu ya mifumo duni ya afya, kiwango cha juu cha umaskini, migogoro mbalimbali ya kivita, na uthibitisho wa kuwepo mazingira wezeshi ya maambukizo ya magonjwa ya milipuko.  
 Lakini maambukizo ya virusi yamekuwa yakienea polepole barani humo, ambapo hadi sasa haijafikia idadi kubwa ya maambukizo na vifo vilivyotokea Ulaya, Marekani na sehemu nyingine. 
 “Vigezo hivyo vinatabiri kuwepo maambukizi ya polepole, watu wenye umri mdogo ambao wanamagonjwa sugu na kiwango cha chini cha vifo ukilinganisha na kile kilichoshuhudiwa katika nchi zilizoathiriwa zaidi sehemu zilizobakia ulimwenguni,” taarifa hiyo ya WHO imeeleza. 
  “Idadi ndogo ya maambukizo, ni kielelezo cha mlipuko huo kuendelea kwa miaka mingi.” 
 Imetayarishwa na mwandishi wetu, Washington, DC
Kenya imeamuru kambi mbili kubwa zaidi za wakimbizi nchini humo zifungwe ndani ya kipindi cha wiki mbili. 

Serikali ya nchi hiyo imelipatia shirika la Umoja wa Mataifa la kuwahudumia wakimbizi, UNHCR, siku kumi na nne kufunga kambi za Dadaab na Kakuma, zinazowahifadhi wakimbizi wapatao laki tano. 
 Imesema kinyume cha hivyo, wakimbizi hao watasafirishwa hadi kwenye mpaka wake na Somalia. 
 Ujumbe huo uliwasilishwa Jumanne na Waziri wa Mambo ya Ndani wa Kenya, Fred Matiang'i alipokutana na maafisa wa shirika hilo la wakimbizi kwenye afisi yake mjini Nairobi. 
  "Hatua hiyo imechukuliwa kwa sababu za usalama wa kitaifa," alisema Matiang'i. 
 Kwa mujibu wa gazeti la Daily Nation, Matiang’i alimwambia mwakilishi wa UNHCR nchini Kenya, Fathiaa Abdala, kwamba hakutakuwa na mjadala wowote kuhusu suala hilo.  
 Mnamo mwaka wa 2013, serikali ya Kenya ilikuwa imekubali kuwahamisha wakimbizi hao kwa awamu tatu, lakini kufikia sasa, ni wakimbizi 14,000 pekee, ambao wamehamishwa. 
 Kati ya masuala mengine, serikali imekuwa ikilalamika kwamba, licha ya ahadi za mara kwa mara, za misaada kutoka kwa jumuiya ya kimataifa, kwa kiasi kikubwa imeendela kuubeba mzigo wa kuwahifadhi wakimbizi hao peke yake. 
 Kenya ilitaka kuzifunga kambi hizo mwaka wa 2016 kufuatia mashambulizi ya liyoaminika kutekelezwa na wanamgambo wa asili ya Somalia. 
 Kambi hizo zimekuwepo tangu maika ya tisini wakati ambapo vita vya wenyewe kwa wenyewe vilianza nchini Somalia, na ambavyo vinaendelea hadi sasa. Wengi wa wakimbizi hao ni raia wa Somalia.
Mtaalam wa juu wa magonjwa ya kuambukiza nchini Marekani alisema Jumapili nchi hiyo iko katika mwelekeo sahihi na mamilioni ya Wamarekani wanapokea chanjo ya Corona, lakini alikuwa mwangalifu juu ya idadi kubwa ya maambukizi iilivyo. 

Akiongea kwenye kipindi cha NBC-TV Meet the Press, Anthony Fauci alionya kwamba unapopata wagonjwa wapya katika kiwango karibu na maambukizo mapya 60,000 kwa siku, kila wakati kuna hatari ya kuongezeka tena. 
 Fauci alitumia Italia kama mfano wa eneo ambalo kesi zilipungua. Alisema Italia walipoona wanaingia kwenya idadi ya kupungua kwa kesi wakaacha kuchukua hatua za kiafya za umma, ambapo ilichangia kuongezeka kwa maambukizi ya sasa kwa nchi hiyo. 
 Hali hiyo imewalazimisha maafisa kuweka sehemu ya nchi hiyo kwenye karantini Jumatatu. Aliwasihi watu kuendelea kuheshimu hatua za kiafya za umma, hasaa kuvaa barakoa. 
 Marekani inabaki inashikilia idadi ya juu katika orodha ya kesi za COVID-19, kulingana na Kituo cha Johns Hopkins, chombo cha utafiti kinachotoa kila wakati idadi ya COVID-19 na uchambuzi wa kitaalam. 
 Marekani ina maambukizi milioni 29.4 ya maambukizi duniani ya karibu milioni 120 ya COVID-19 ikifuatiwa na Brazil yenye milioni 11.4 na India milioni 11.3. 
 Wakati huo huo kampuni ya AstraZeneca ilisema Jumapili kwamba utafiti wa mapitio ya taarifa zake haukuonyesha kuwa chanjo yao inasababisha kuganda kwa damu.
Serikali ya Rais Uhuru Kenyatta Jumanne ilifuta kalenda ya masomo ya shule za msingi na upili na vilevile kuahirisha mitihani ya taifa hadi mwaka 2021.  

Waziri wa Elimu nchini humo Professa George Magoha alieleza kuwa kalenda ya masomo 2020 katika shule zote za msingi na upili imefutwa ikimaanisha kuwa wanafunzi wa gredi ya 1 hadi 4, na darasa la tano hadi saba pamoja na kidato cha kwanza hadi cha tatu watasalia katika madarasa hayo mwaka wa 2021.  
 “Kalenda ya masomo ya mwaka huu itazingatiwa kama ile iliyofutwa kutokana na ueneaji wa virusi vya Corona,” alieleza Prof Magoha.  
 Bonyeza na kusikiliza: 
 No media source currently available 
 Pamekuwa na hofu kuhusu hatma ya mitihani hiyo kufanyika ilivyoratibiwa Novemba mwaka huu kwa watahiniwa wa darasa la nane na kidato cha nne na pia kukamilika kwa mihula miwili iliyobakia.  
 Kabla kufikia uamuzi huo wizara ya elimu imekuwa ikiendeleza masomo kwa wanafunzi kupitia taasisi ya kuandaa mitaala nchini kwa ushirikiano na shirika la habari la taifa KBC na kupeperushwa kwa vipindi vya masomo kupitia redio, runinga na mtandao. Hata hivyo, changamoto kadhaa zimejitokeza.  
 Kufuatia utaratibu huo, wanafunzi wa darasa la nane ambao ni watahiniwa wa mtihani wa taifa wa KCPE na wa kidato cha nne ambao ni watahiniwa wa mtihani wa KCSE watatangaziwa ratiba ya mitihani hiyo baadaye mwaka wa 2021.  
 Lakini japokuwa hatua hii imekuwa ya kushtukiza na yenye lengo la kusaidia serikali kudhibiti maambukizi zaidi ya virusi vya Corona, baadhiya walimu wa shule za kibinafsi na wazazi nchini humo wanaeleza kuwawataathirika pakubwa na hata kudumaa maendeleo ya elimu kwa wanafunzi.  
 Dan Khasiani Bobea, mwalimu wa shule ya kibinafsi ya Loreto Convent alieleza kuwa uamuzi huo huenda usiwe wenye manufaa kwa walimu.  
 “Wizara inaposema watoto wasiende shuleni, watoto wanaonekana vijijini, mijini wakiendelea na shughuli zao za kawaida. Watoto hawa wanacheza mpira, wanatazama filamu, wanaenda sokoni, wanatangamana kwingineko. Kwa hivyo linakuwa ni suala la kujiuliza kwamba kwa kweli je, hali ilikuwa mbaya hivyo tusingefungua shule lakini tunaweza kuwaruhusu watoto kufanya haya mambo mengine?”  
 Washikadau wengine wa sekta ya elimu wanaeleza kuwa pangekuwa na mfumo wa malipo ya mishahara hasa kwa walimu ambao wanalazimika kusubiri zaidi kupata malipo hayo. Erick Kabiduka, ni mwalimu jijini Nairobi.  
 “Wanaoumia sana ni walimu na wale waliowekeza katika shule za kibinafsi na pia kuna walimu ambao wanafunza shule za serikali lakini wameandikwa chini ya halmashauri. Katika hali hii kuna walimu ambao mwisho walilipwa mshahara mwezi Machi. Maisha ni magumu.”  
 Kenya iliamuru shule zote vikiwemo vyuo vikuu na taasisi nyingine za mafunzo ya anuai kufungwa Machi 17,2020 wiki tatu kabla ya kukamilika kwa muhula wa kwanza hasa katika shule za upili na msingi.  
 Jumatatu wiki hii, rais Uhuru Kenyatta ametangaza kuwa usafiri wa ndege wa ndani kwa ndani utarejelewa Julai 15 huku usafiri wa kimataifa ukitarajiwa kuanza Agosti 1, mwaka huu. Vikwazo vingine vya usafiri kutoka jimbo moja hadi jingine vimeondolewa nchini humo.  
 -Imetayarishwa na Mwandishi wetu wa Nairobi, Kennedy Wandera.
WFP inasema watu milioni 1.14 huko Madagascar hawana chakula cha kutosha pamoja na watu 14,000 wapo katika hali mbaya. Umoja wa Mataifa utazindua ombi la dola milioni 155 kwa Madagascar katika siku zijazo.  

Program ya chakula Duniani katika Umoja wa Mataifa inasema kusini mwa Madagasca ipo kwenye lindi la ukame unaojirudia, ambao unawasukuma watu laki nne kuelekea kwenye njaa. 
 Tatizo hili tayari limesababisha vifo kutokana na njaa kali. Maafisa wawili wa WFP walifanya mkutano na waandishi wa habari siku ya Ijumaa baada ya kutembelea Madagascar. Walisema mamia ya watu wazima na watoto walipotea na mamia ya watoto walionekana kudhoofika wakiwa ni ngozi na mifupa kutokana na njaa, na wanapata msaada wa lishe. 
 WFP inasema watu milioni 1.14 huko Madagascar hawana chakula cha kutosha pamoja na watu 14,000 wapo katika hali mbaya. Kisiwa hicho kikubwa kilichopo mashariki mwa Afrika, kina watu milioni 26. Umoja wa Mataifa utazindua ombi la dola milioni 155 kwa Madagascar katika siku zijazo.
Waziri wa Maji wa Ethiopia Seleshi Bekele anasema nchi yake itaendelea na mpango wa kujaza maji bwawa kubwa kutoka Mto Nile jambo ambalo linasababisha ugomvi mkubwa na jirani zake wa Misri na Sudan. 

Akizungumza Jumatano Bekele amesema hawatazuiliwa na mtu yeyote katika kukamilisha mradi wao kulingana na makubaliano yaliyofikiwa kati ya nchi hizo tatu. 
 Ameongeza kusema kwa mwaka wa pili sasa wamekuwa wakijaza bwawa na hakuna athari zilizotokea. 
 Waziri ameeleza madai ya Sudan kwamba mji wa Khartoum utakuwa na upungufu mkubwa wa maji na karibu watu milioni 20 kando ya Mto Nile watakosa maji ni mambo ambayo hayakutokea. 
 Ujenzi wa bwawa la Grand Ethiopian Renaissance umekuwa kiini cha mvutano kati ya mataifa yanayopakana na Mto Nile tangu Ethiopia kuanza mradi huo mwaka 2011. 
 Duru ya mwisho ya mazungumzo kutanzua mzozo huo ilimalizika Kinshasa Jumanne usiku bila ya kufikiwa makubaliano.
Tume ya uchaguzi nchini Uganda imepiga marufuku mikusanyiko ya watu wakati wa kampeni kuelekea uchaguzi mkuu mwaka ujao 2021. 

Marufuku hiyo imetolewa siku moja baada ya rais Yoweri Museveni kusema kwamba wagombea wenzake wanakusanya watu licha ya kuwepo janga la virusi vya Corona, watachukuliwa hatua haki. 
 Taarifa ya tume ya mwenyekiti wa tume uchaguzi Jaji Simon Byabakama kwa vyombo vya habari, imesema kwamba “tume imeshuhudia baadhi ya wagombea wa viti mbalimbali wakiwemo wa urais wakifanya mikutano mikubwa ya kampeni kinyume na maelekezo ya tume.” 
 Mgombea wa urais Robert Kyagulanyi,maarufu Bobi Wine, amekuwa akiandaa mikutano mikubwa ya kampeni. Umati mkubwa wa wafuasi umekuwa ukijitokeza kumlaki barabarani, mijini na katika viwanja vya michezo kwa ajili ya kampeni, kaskazini mwa Uganda. 
 Rais Yoweri Museveni ambaye anagombea muhula wa sita madarakani, kwa upande wake amekuwa akikutana na baadhi ya wanachama wa chama chake cha National Resistance Movement, huku mikutano yake ikipeperushwa na vyombo vyote vya habari katika sehemu anazokwenda, pamoja na televisheni ya taifa – UBC. 
 Wagombea wengine kama Jenerali Mugisha Muntu na Generali Henry Tumukunde, nao wamekuwa wakiandaa mikutano na wafuasi wao japo imekuwa ikihudhuriwa na watu wachache. 
 Polisi wakamata wafuasi wa Bobi Wine 
 Saa chache baada ya tume ya uchaguzi kutoa taarifa yake, polisi katika wilaya ya Oyam, kaskazini mwa Uganda, wamemkamata naibu mwenyekiti wa chama cha National Unity Platform (NUP), cha Bobi Wine. 
 Dr. Lina Zedriga amekamatwa pamoja na wafuasi wengine wa chama hicho kwa kubeba watu wengi kwenye gari lake. 
 Bobi Wine anafanya kampeni kaskazini mwa Uganda na amekuwa wilayani Oyam, Apac na Lira, leo alhamisi, ambapo idadi kubwa ya watu walijitokeza kumlaki na kuathiri shughuli za biashara na usafiri eneo hilo. Polisi walijaribu kutumia gesi ya kutoa machozi kuwatawanya wafuasi wa Bobi Wine waliokuwa wakiimba na kusherehekea barabarani, bila mafanikio. 
 Waliokamatwa wanazuliwa katika kituo cha polisi cha Lolo. 
 “Sina shaka kwamba tutashinda uchaguzi huu. Ninachowaomba ni kwamba mjitokeze kwa wingi na mpige kura. Linda kura yako. Salia katika kituo cha kupiga kura baada ya kupiga kura yako. Subiri hadi wamalize kuhesabu.” Bobi Wine ameambia wafuasi wake wilayani Apac. 
 Polisi watumiwa gesi ya kutoa machozi dhidi ya wafuasi wa upinzani 
 Wagombea wa urais kupitia vyama vya upinzani kama Patrick Amuriat Oboi wa chama cha Forum for Democratic Change – FDC, na Luteni Jenerali Henry Tumukunde anayewania kama mgombea huru, nao wameshuhudia visa vya polisi kutawanya mikutano yao kwa kutumia gesi y akutoa machozi. 
 Tume ya uchaguzi inataka kila mgombea kuhakikisha kwamba mikutano yao haizidi watu 70 japo wizara ya afya imesema kwamba watu 200 wanaweza kuhudhuria mikutano hiyo kutokana na janga la virusi vya Corona. 
 Museveni afanya kampeni kwa njia ya radio, runinga na facebook 
 Rais Yoweri Museveni ameendelea kufanya kampeni zake kwa njia anayoita ya kisayansi, akiwaahidi raia wa Uganda maisha mema katika siku zijazo. 
 Shirika la habari la serikali UBC na radio zake zote zinazotangaza kwa lugha za kiasili zinapeperusha kampeni za rais Museveni, sawa na kuonyeshwa kwenye ukurasa wake wa facebook. 
 Wapinzani wanadai kwamba shirika la habari la serikali limekataa kuonyesha mikutano yao moja kwa moja ilivyo na mikutano ya Museveni, na kwamba ni gharama ghali kulipia katika vituo vya habari vya kibinafsi. 
 Ushuru wa kila siku uliowekewa mitandao ya kijamii imewafanya raia wengi wa Uganda kutuingia katika mitandao ya kijamii na kutazama video za moja kwa moja za wanasiasa wanapofanya kampeni. 
 Umri wa Museveni wazua mdajala 
 Swala la umri wa Museveni, ambaye ana miaka 76 linaendelea kuzua mjadala mkali, wapinzani wake wakisema kwamba katika mazingira ya Afrika, umri wake hamruhusu kuendelea kugombea mhula mwingine madarakani na badala yake wanamtaka awe mshauri katika maswala ya uongozi. 
 Lakini akihutubia wafuasi wake alhamisi, Museveni ametaja mjadala huo kuwa “upuuzi.” 
 Amesema kwamba “uongozi sio biolojia ambapo unaweza kuzungumzia vijana na wazee. Tunazungumzia kuhusu nani aliye na fikra na mawazo ya kuongoza nchi. Kwa mfano, mimi ni mkristo. Mafundisho ya kikirsto yamezeeka sana. Je, tuachane na mafundisho hayo kwa sababu walioyatoa walizeeka na kuondoka miaka 4000 iliyopita?” ameuliza Museveni akiwa katika uwanja wa chuo kikuu cha Muni, mjini Arua katika kampeni yake ya kisayansi ambapo alikutana na wagombea wa chama cha NRM na maafisa wengine wa ngazi ya juu wa chama hicho. 
 Uchaguzi mkuu wa Uganda utafanyika Januari 14 2021. 
 Imetayarishwa na Kennes Bwire, VOA, Washington DC
Mataifa mengi ya Afrika, kusini mwa jangwa la Sahara yaendelea kuwa chini kabisa katika orodha mpya ya makadirio ya ufanisi wa kupambana na ulaji rushwa duniani, CPI, inayotolewa kila mwaka na taasisi ya Trancparency International.  

Ripoti hiyo ya mwaka 2020 inatoa taswira mbaya ya hali ya mambo duniani, ikieleza kwamba mataifa mengi yamefanya mabadiliko kidogo kabisa au bila ya maendeleo yoyote katika kupambana na janga la rushwa.  
 Utafiti huo umezingatia zaidi uhusiano kati ya viwango vya rushwa na jinsi mataifa yalivyo kabiliana na janga la virusi vya Corona hapo mwaka 2020. Kaimu mkurugenzi mtendaji wa Transparency International, Daniel Eriksson anasema wamegundua kwamba rushwa inauwa. 
 "Mwaka 2020 umeweza kushuhudia uhusiano mkubwa kati ya uwezo wa mifumo ya huduma za afya katika kukabiliana na janga na kiwango cha rushwa katika nchi za dunia. Nchi zilizoko chini kwenye orodha ya CPI zilikuwa na changamoto kubwa kukabiliana na janga hilo kuliko zile zlizoko juu," amesema Eriksson. 
 Kwa ujumla kati ya nchi 180 zilizofanyiwa uchunguzi, theluthi mbili kati ya hizo hazikupata zaidi ya nukta 50 kwa 100, kwa wastani ilikuwa ni nukta 43. 
 Kwa wastani nchi za Afrika zilipata pointi 32 ikiwa ni kanda iliyofanya vibaya zaidi chini ya utafiti wa CPI ikionesha kuwepo na maendeleo kidogo sana kulingana na mwaka ulotangulia. 
 Chini kabisa kwenye orodha hiyo ni Somalia na Sudan Kusini zilizopewa pointi 12 kwa 100, Jamhuri ya kidemokrasia ya Kongo ikiwa nafasi ya 11 kutoka chini ilipata pointi 18, wakati Ushelsheli, Botswana na Cape Verde zikiongoza nchi za bara la Afrika. 
 Tanzania, Senegal, Angola, Ivory Coast na Ethiopia ndizo nchi pekee za Afrika zilizopanda kwa wastani wa nukta 7. Liberia, Msumbiji na Madagascar zimeshuka kwa karibu pointi 7 kwenye orodha hiyo. 
 Denmark na New Zealand zimechukua nafasi ya kwanza na kuonekana nchi zenye kiwango kidogo kabisa cha rushwa na kupewa pointi 88 kwa 100, zikifuatiwa na Finland, Singapore, Uswisi na Sweden zilizopata nukta 85.
Kama sehemu ya ushirikiano wa Marekani na Msumbiji, wanajeshi 40 wa Msumbiji na madaktari walimaliza programu mbili za mafunzo juu ya mbinu za dharura za kuokoa maisha kwenye uwanja wa vita. Mafunzo ya Tactical Combat Care (TCCC) na Combat Lifesaver (CLS) yataboresha moja kwa moja kiwango cha kuokoa maisha ya wanajeshi wa Msumbiji katika vita. 
 Programu ya TCCC iliwapatia mafunzo wafanyakazi wa huduma 26 juu ya huduma ya matibabu ya dharura, madaktari na wauguzi wakati wa mizozo. Katika mpango wa CLS, wanajeshi 14 kutoka matawi yote ya jeshi la Msumbiji walijifunza jinsi ya kutoa msaada wa dharura kwa wanajeshi wenzao waliojeruhiwa. 
 Mafunzo hayo yatawawezesha wanajeshi wa Msumbiji na wataalamu wa matibabu kutibu majeraha na kuzuia kutokwa na damu nyingi, sababu inayoongoza ya kifo katika uwanja wa vita. Wizara ya mambo ya nje ya Marekani ilifadhili program hizo mbili, pamoja na dola 730,000 katika vifaa vya mafunzo ili kuruhusu waalimu wapya wa Msumbiji kufundisha kozi hiyo kote nchini.
Mgombea urais kwa tiketi ya chama kinacho tawala nchini Burundi Evariste Ndayishimiye, ametangazwa mshindi wa uchaguzi wa urais. 

Tume ya uchaguzi ya Burundi, imemtangaza Jenerali Ndayishimiye kuwa mshindi wa uchaguzi huo baada ya kupata asilimia 68.72 ya kura, katika sherehe fupi kwenye mojawapo ya hoteli za kifahari, kilomita 6 kutoka mji mkuu wa Bujumbura. 
 Tangazo hilo limetolewa chini ya ulinzi mkali wa maafisa wa jeshi la Burundi. 
 Kulingana na matokeo yaliotangazwa na tume ya uchaguzi, Rwasa, ambaye alivutia umati mkubwa wa watu wakati wa kampeni, amepata takriben asilimia 24.19 ya kura huku wagombea wengine watano wakipata chini ya asilimia 5 kwa pamoja. 
 Matokeo rasmi yanayo muidhinisha mgombea wa chama cha CNDD-FDD, Evariste Ndayishimiye mwenye umri wa miaka 52 kuwa rais wa Burundi, yatachapishwa rasmi Juni 4. 
 Chama kikuu cha upinzani cha National council of Liberty CNL, chake Agathon Rwasa, kimedai udanganyifu mkubwa katika hesabu ya kura. 
 CNL kinadai kwamba hesabu yake ya kura inaonyesha Agathon Rwasa ameibuka mshindi wa uchaguzi huo, na kusema kwamba kitawasilisha kesi mahakamani kupinga matokeo hayo.  
 Mshauri mkuu wa serikali Willy Nyamitwe, ambaye ni miongoni mwa viongozi wa chama kinachotawala CNDD-FDD, ametaja hatua ya upinzani kukataa matokeo ya kura kuwa isiyo ya kidemokrasia na kukosa uajibikaji kwa taifa. 
 Generali Ndiyashimiye ni mmoja wa wanasiasa wenye ushawishi mkubwa sana katika chama kinachotawala, na mwenye ushirikiano wa karibu san ana rais wa sasa Pierre Nkurunziza. 
 Uchaguzi mkuu wa Burundi ulifanyika jumatano wiki iliyopita, baada ya kampeni kughubikwa na madai ya wizi wa kura na ambao ulifanyika licha ya kuwepo wasiwasi wa maambukizi ya virusi vya Corona. 
 Uchaguzi huo umeandaliwa miaka 5 baada ya kuchaguliwa tena kwa rais anayeondoka madarakani Pierre Nkurunziza kwa mhula wa tatu, hatua ambayo ilisababisha machafuko yaliyopelekea vifo vya watu 1,200 na zaidi ya 400,000 kutoroka nchini humo. 
 Imetayarishwa na Mwandishi wetu Kennes Bwire, Washington DC.
Umoja wa Mataifa unatoa dola milioni 65 kwa mahitaji ya kibinadamu nchini Ethiopia, kati ya hizo dola milioni 40 zitaenda kwenye operesheni ya misaada katika eneo la kaskazini katika mkoa wa Tigray. 
 "Hali ya waEthiopia na maisha kwa jumla yanaharibiwa na ukame, na watoto wanaugua utapiamlo," mkuu wa misaada ya Umoja wa Mataifa Mark Lowcock alisema katika taarifa yake. 
 Alhamisi wakati wa kutangazwa kutolewa kwa fedha hizo. "Na miezi sita katika vita huko Tigray, raia wanaendelea kubeba mzigo mkubwa. Wanawake na wasichana wanalengwa na unyanyasaji wa kijinsia, na mamilioni wanateseka kupata huduma muhimu na chakula, haswa katika maeneo ya vijijini ambayo hayawezi kufikiwa kabisa. 
 Alisema majibu ya kibinadamu yanahitaji kuongezwa sasa. Zaidi ya watu milioni 16 wanahitaji msaada kote nchini Ethiopia, pamoja na wastani wa milioni 4.5 katika mkoa wa Tigray. 
 Tigray imekuwa kitovu cha uhasama tangu Novemba, wakati mapigano yalipozuka kati ya Tigray People's Liberation Front (TPLF) na ya serikali ya Waziri Mkuu wa Ethiopia Abiy Ahmed. Maelfu ya wakazi wa Tigray wamekimbilia Sudan kutoroka mapigano.
Muungano wa wanajeshi unaoongozwa na Saudi Arabia na umoja wa falme za kiarabu, wanaopigana na waasi wa kihuthi wanaripotiwa kutekeleza shambulizi la angani dhidi ya sehemu za mji mkuu wa Yemen, Sanaa. 
 Shambulizi hilo limetokea saa chache baada ya kutokea milipuko kadhaa katika uwanja mkuu wa ndege katika mji wa Aden ulio kusini mwa Yemen, na kuua watu 26. 
 Muungano huo wa kijeshi ulianzisha mashambulizi usiku wa kuamkia leo katika uwanja wa ndege wa kimataifa wa Sanaa, na katika sehemu mbili zikazoshikiliwa na wahouthi katika eneo la Rima Hamid, wilayani Sanhan, na Wadi Rjam katika wilaya ya Bani Hashish, kusini mwa Sanaa. 
 Katibu mkuu wa umoja wa mataifa Antonio Guterres, amelaani shambulizi hilo baya dhidi ya uwanja wa ndege wa Aden, lililotokea mda mfupi baada ya ndege iliyokuwa imewabeba wajumbe wa baraza jipya la mawaziri linaloungwa mkono na Saudi Arabia, kutua. 
 Saa chache baada ya shambulizi hilo, mlipuko wa pili ulitokea karibu na makao ya rais katika eneo la Maasheq, karibu na mji wa Aden, ambapo mawaziri, waziri mkuu wa Yemen Maeen Abdulmalik, Pamoja na balozi wa Saudi Arabia nchini Yemen Mohammed Said al-Jaber, walikuwa wamepelekwa kwa ajili ya usalama wao. 
 Wafanyakazi wawili wa shirika la kutoa msaada la kimataifa la msalaba mwekundu wameuawa na mmoja hajulikani alipo. 
 Hakuna kundi la wapiganaji limedai kuhusika na shambulizi hilo hadi wakati tunaanda ripoti hii.
Hali ya furaha imetanda visiwani Zanzibar siku ya Jumatano baada ya kuachiwa huru na kufika Zanziba masheikh saba wa Jumuia ya Uamsho na Mihadhara ya Kislamu Zanzibar, JUMIKI. hata hivyo mmoja wa wakili wao anasema hakuarifiwa juu ya sababu au kushirikishwa katika kuachiwa kwa viongozi hao.  

Masheikh Farid Hadi Ahmed na Msellem Ali Msellem walirudishwa Zanzibar Jumanne, magharibi baada ya kuachiwa huru mjini Dar Es Salaam, kufuatia uwamuzi wa mkurugenzi wa mashtaka wa Tanzania Sylvester Mwakitalu kuwafutia mashtaka dhidi yao. 
 Wanachama wengine watano wamewasili Zanzibar Jumatano mchana ikiaminika kwamba wanaachiwa kwa makundi kama alivyosema kiongozi wao Sheikh Farid Ahmed aliyeachiwa Jumanne. 
 Akizungumza na Sauti ya Amerika, moja wapo ya wakili wa Masheikh hao, Abdallah Juma anasema wamefurahi kuwaona nyumbani lakini wanadhani wao mawakili wangelishirikishwa kwenye utaratibu wote wa kuachiwa huru wateja wao baada ya kuwawakilisha kwa zaidi ya miaka 9.  
 No media source currently available 
 Masheikh hao pamoja na wafuasi wao wapatao 50 walikua wanashikiliwa gerezani kwa makosa ya ugaidi na walifunguliwa mashtaka mwaka 2014. Miongoni mwa mashtaka hayo ni pamoja na kuwaingiza watu kutoka nje kushiriki kwenye vitendo vya ugaidi. Tuhuma ambazo wote wanakanusha. 
 Wachambuzi wa mambo Zanzibar wanasema kuachiwa kwa viongozi hao wa kislamu huwenda inafuatia mazungumzo aliyokua nayo rais Hussein Mwinyi na viongozi wa kidini juuu ya hatima ya wanachama wa Jumiki.
Rais wa Mexico Andres Manuel Lopez Obrador, amesema kwamba utawala wa Joe Biden unastahili kuchukua hatua za haraka kumaliza mgogoro wa wahamiaji kutoka Mexico wanaishi Marekani. 
 Obrador amesema kwamba amekuwa akipendekeza kwamba raia wa Mexico ambao wamekuwa wakifanya kazi nchini Marekani kwa mda mrefu wanastahili kupewa vibali na kutambuliwa kulingana na sheria. 
 Amesema kwamba hatua kama hiyo inastahili kusaidia mipango iliyopo ya kusaidia mataifa masknini ya Amerika ya kati na kusini mwa Mexico, ambayo raia wake wengi wanaingia Marekani kila mwaka kama wakimbizi. 
 Lopez Obrador ametaka utawala wa Joe Biden kufanya mabadiliko makubwa kwa sera za uhamiaji na amesema kwamba ana matumaini makubwa kwamba rais mpya wa Marekani atasdhughulikia swala hilo kwa haraka sana.
Ubalozi wa Marekani mjini Khartoum Jumatatu umesema Rais Donald Trump ameiondoa rasmi Sudan kwenye orodha ya nchi zinazofadhili ugaidi duniani. 

Hatua hiyo itapelekea taifa hilo kupata mikopo ya kimataifa ili kufufua uchumi wake uliodidimia. 
 Ubalozi wa Marekani umeandika kwenye ukurusa wake wa Facebook kwamba hatua hiyo inaanza kutekelezwa rasmi leo jumatatu, na kwamba taarifa iliyosainiwa na Waziri wa Mambo ya Nje Mike Pompeo itachapishwa kwenye gazeti la serikali kuu. 
   
 Sudan ilitajwa kama taifa linalofadhili ugaidi miaka ya 1990 wakati nchi hiyo ilipompa hifadhi ya muda mfupi aliyekuwa kiongozi wa kundi la Al Qaeda Osama Bin Laden na wanamgambo wengine wa kundi hilo ambao walikuwa wanatafutwa. 
 Sudan iliaminika pia ilikuwa njia inayotumiwa na Iran kwa kupeleka silaha kwa wanamgambo wa Palestina katika ukanda wa Gaza. 
 Hatua hiyo ya Marekani ilikuwa ni kichocheo kikubwa kwa serikali ya Khartoum kurejesha uhusiano wake na Israel. 
 Nchi hizo mbili zilikuabaliana kuanzisha tena uhusiano wa kidiplomasia, na kufanya Sudan kuwa taifa la tatu la kiarabu kurejesha uhusiano na Israel baada ya Umoja wa Falme za Kiarabu na Bahrain.
Uzinduzi wa chombo cha anga za juu kinachomilikiwa na kampuni ya Space X, uliokuwa unasubiriwa kwa hamu na baadhi ya Wamarekani, uliahirishwa ghafla Jumatano alasiri kutokana na hali mbaya ya hewa. 

SpaceX, kampuni ya kibinafsi inayomilikiwa na mfanyabiashara bilionea, Elon Musk, ilikuwa imetoa chombo chake cha roketi, kwa mamlaka ya Marekani ya kuratibu safari na shughuli za anga za juu NASA, ili kusafiri hadi kwenye kituo cha kimataifa cha anga za juu, kikiwa kimewabeba manahodha wawili wa Marekani, ambao ni wataalam wa safari za anga za juu. 
 Mipango ya Uzinduzi huo ilisitishwa takriban dakika 17 kabla ya roketi hiyo kuruka kutoka kituo cha Kennedy Space Center, jimbo la Florida. 
 Hii ingekuwa mara ya kwanza kwa chombo kama hicho kurushwa kutoka kituo cha kurushia roketi hapa Marekani, kwa kipindi cha miaka tisa. 
 Maafisa wa NASA walisema Jumatano kwamba jaribio lingine la kurusha chombo hicho litafanyika siku ya Jumamosi wiki hii. 
 Awali, roketi nyingi ambazo zimekuwa zikienda kwenye kituo cha kimataifa cha anga za juu, zikiwa ni Pamoja na zile za Marekani, zimekuwa zikiondoka kutoka vituo vya Russia. 
 Rais Donald Trump alikuwa mmoja wa maafisa wa ngazi ya juu wa serikali waliohudhuria uzinduzi huo ambao ulioahirishwa.
Mwigizaji wa Hollywood Angelina Jolie Jumapili alitembelea kambi ya wakimbizi huko Burkina Faso inayohifadhi wakimbizi wanaokimbia ghasia za wanajihadi nchini Mali, na kuipongeza nchi hiyo kwa kuwakaribisha waliokimbia makazi yao licha ya rasilimali chache na kupambana na uasi wake. 
 Kwa mujibu wa shirika la habari la Reuters, Burkina Faso, kama majirani zake Niger na Mali, inasikitishwa na mashambulizi makali ya wanamgambo wanaohusishwa na al Qaeda na Islamic State ambayo yameua maelfu na mamilioni ya wakimbizi katika nchi hizo tatu. 
 Niko hapa kuonyesha mshikamano wangu kwa watu wa Bukinabe ambao wanaendelea kuwakaribisha ndugu zao kaka na dada waliokimbia makazi yao licha ya mashambulizi mabaya na changamoto, wakikubali kugawana kidogo walicho nacho wakati nchi nyingine zilizo na zaidi zimefunga mipaka yao na akili zao kwa wakimbizi, Jolie alisema. 
 Safari yake ilikuwa ya kuadhimisha Siku ya Wakimbizi Duniani, ambayo hufanyika kila mwaka Juni 20.
Sheria hiyo mpya, inaifanyia marekebisho sheria namba 9 ya mwaka 2011 ya tume ya uchaguzi nchini Kenya IEBC  

Rais wa Kenya Uhuru Kenyatta amesaini mswaada wa marekebisho ya sheria za tume ya uchaguzi nchini humo IEBC, na kuwa sheria, ili kufanikisha kuundwa kwa jopo la watu saba litakaloteua makamishna wapya wa tume hiyo kuunda nafasi za makamishna wanne waliojiuzulu baada ya uchaguzi mkuu wa mwaka 2017. 
 Hatua ya kuteua makamishna hao inaendelea kuibua hisia chungu nzima nchini humo kutoka kwa wanasiasa. 
 Sheria hiyo mpya, inaifanyia marekebisho sheria namba 9 ya mwaka 2011 ya tume ya uchaguzi nchini Kenya IEBC na inatoa mwongozo wa kubuni jopo litakalokuwa na jukumu la kutangaza, kuhoji na kufanikisha mchakato wa kuajiri makamishna wa uchaguzi ambao mwishowe watateuliwa na rais. 
 Hatua ya sheria hiyo kufanyiwa marekebisho inatoa udhaifu uliokuwepo kwenye sheria za uchaguzi nchini Kenya, ambapo hapakuwa na utaratibu wa kupata makamishna wapya iwapo waliopo wangejiuzulu kabla au baada ya uchaguzi. 
 Rais Uhuru Kenyatta anatarajiwa sasa kubuni jopo hilo la watu saba kutoka kwa tume ya utumishi wa umma, tume ya huduma za bunge, tume ya maadhili na kupambana na ufisadi EACC, baraza la mawakili nchini Kenya LSK, miongoni mwa taasisi nyingine. 
 Tume ya uchaguzi nchini Kenya IEBC, imekuwa ikiendesha shughuli zake kwa takriban miaka miwili ikiwa na makamishna watatu pekee. 
 Makamishna hao ni Wafula Chebukati ambaye ni mwenyekiti, Boya Molu na Abdi Guliye. 
 Sheria ya Kenya inasema kwamba lazima tume hiyo iwe na makamishna saba. 
 Makamishna Roselyn Akombe, Connie Nkatha, Paul Kibiwott Kurgat na Margaret Mwachanya, walijiuzulu miaka miwili iliyopita kwa kile walidai kama kuingiliwa kwa kazi ya tume hiyo na watu kutoka nje ya tume. 
 Katibu na afisa mtendaji wa IEBC Ezra Chiloba alifutwa kazi mwezi Oktoba mwaka 2018 kwa tuhuma za matumizi mabaya ya pesa za tume hiyo wakati wa uchaguzi mkuu wa mwaka 2017. 
 Naibu rais William Ruto ameeleza wasiwasi kuhusu wanasiasa kuhusika katika uteuzi wa makamishna wa IEBC. 
 “Watu wengi wanasumbuka na wanatuambia kwamba wanataka kuchagua makamishna wapya wa IEBC. Sisi hatuna shida na IEBC. Wachaguliwe wale wanachaguliwa kwa IEBC. Sisi tunajua kura inaamuliwa na wananchi.” Amesema William Ruto. 
 Rasimu ya jopo la maridhiano maarufu BBI, inalenga kuifanyia mabadiliko katiba ya Kenya. 
 Rasimu hiyo inapendekeza kuundwa kwa tume mpya ya uchaguzi IEBC kusimamia uchaguzi mkuu wa mwaka 2022. 
 Imetayarishwa na Mwandishi wetu wa Nairobi Kennedy Wandera.
Shirika la Afya Duniani (WHO) limesema Beijing itapokea timu ya kimataifa ya wachunguzi wa COVID-19 ambao wanatarajiwa kwenda China mwezi Januari kwa ajili ya kupata taarifa kuhusu virusi vya corona, na WHO ndio itaongoza tume hiyo ya wachunguzi. 

Awali, China ilipinga wito wa uchunguzi wa kimataifa kuhusu kiini cha virusi vya corona, ikisema wito huo ni dhidi ya China, lakini ilikuwa wazi kwa uchunguzi utakao ongozwa na WHO. 
 Lakini haijawa wazi iwapo wachunguzi hao wa WHO watasafiri kwenda mji wa Wuhan ambao ndio ulikuwa kitovu cha virusi vya corona, na mazungumzo yanaendelea kuhusu safari hiyo. 
 “WHO inaendelea kuwasiliana na china na kujadili juu ya timu ya kimataifa na mahali timu hiyo itatembelea”. Babatunde Olowokure, mkurungezi wa WHO anayehusika na dharura za kikanda magharibi mwa Pacific, ameuambia mkutano wa waandishi wa habari Alhamisi. 
 Jumatano, afisa wa WHO na wanadiplomasia waliliambia shirika la habari la Reuters kwamba tume ya WHO inatarajiwa kwenda China wiki ya kwanza ya mwezi Januari, kuchunguza kiini cha virusi vya corona.
Wito umeendelea kuongezeka kwa Waziri Mkuu wa India, Narendra Modi, kufunga shughuli katika nchi yake, ambayo ni ya pili kwa wingi wa watu duniani, huku maambukizi virusi vya Corona, na vifo vilivyotokana na ugonjwa wa COVID-19, vikiripotiwa kuongezeka, nusra vivunje rekodi Jumatatu.  

Maambukizi mapya 366,161 na vifo 3,754 vilivyoripotiwa na Wizara ya Afya, ikipandisha idadi ya maambukizi nchini India hadi milioni 22.66 na vifo 246,116 wakati hospitali nyingi zimepungukiwa na oksijeni na vitanda, na kufurika kwa vyumba vya kuhifadhia maiti. 
 Majimbo mengi yameweka vikwazo vikali zaidi katika mwezi uliopita, wakati wengine wameweka zuio la shughuli mbalimbali na kufunga kumbi za sinema, migahawa, baa na maduka makubwa. 
 Lakini shinikizo linazidi kuongezeka kwa Modi kutangaza kufungwa kwa nchi nzima kama alivyofanya wakati wa wimbi la kwanza la maambukizo mwaka 2020. 
 Anapambana na ukosoaji kwa kuruhusu mikusanyiko mikubwa kwenye sherehe za kidini na kufanya mikutano mikubwa ya uchaguzi, katika miezi miwili iliyopita hata wakati visa vya maambukizi, vilikuwa vikiongezeka.
Waziri mkuu Roble anasema alisikitishwa na ghasia za usiku wa jumapili katika mji mkuu, Mogadishu, kati ya vyombo vya usalama vya serikali na vikosi vya upinzani. Aliongeza kuwa mazungumzo na kuelewana ndio njia pekee za kutatua mkwamo wao. 
 Mapigano yaliripotiwa nyumbani kwa kiongozi wa chama cha upinzani cha Wadajir Abdulrahman Abdishakur, na nyumbani kwa Rais wa zamani Hassan Sheikh Mohamud. Rais huyo wa zamani ni miongoni mwa wale wanaopinga kuongezwa kwa muda wa Farmajo. 
 Viongozi wa upinzani wa Somalia wamemlaumu Farmajo na vikosi vya usalama kwa mapigano hayo, lakini Waziri wa Usalama Hassan Hundubey anakanusha madai hayo na kulaumu upinzani. 
 Mzozo huo unahusiana na uchaguzi uliocheleweshwa. Uchaguzi wa bunge na urais wa Somalia umecheleweshwa kwa miezi kadhaa kwa sababu ya mizozo juu ya mchakato wa uchaguzi. 
 Mkwamo huo ulichukua sura mpya mwezi huu baada ya bunge kuu kupiga kura ya kuongeza muda wa mamlaka ya serikali ya Rais Farmajo kwa miaka miwili. 
 Wabunge wa upinzani, ambao tayari walikuwa wakipinga kukaa kwa Farmajo madarakani, walipinga vikali hatua hiyo wakati jumuiya ya kimataifa pia ilionya juu ya athari zake kwa uthabiti wa Somalia. 
 Mohamed Hassan Idris, mwanachama wa chama cha upinzani, anasema serikali haiko tayari kwa mazungumzo kutokana na hatua zake kuhusu ghasia katika mji mkuu. 
 Umoja wa Afrika wiki iliyopita uliwataka viongozi wa Somalia kuanza tena mazungumzo ya uchaguzi, wakikataa agizo la kuongezwa muda kwa Farmajo. 
 Mjumbe wake anatarajiwa kuzuru Somalia katika wiki zijazo. Afyare Elmi ni profesa mshirika wa masomo ya usalama katika chuo kikuu cha Qatar. Anasema mazungumzo ndiyo njia pekee ya kuepuka mapigano ya silaha yaliyoonekana huko Mogadishu siku ya Jumapili. 
 Ofisi ya Umoja wa Mataifa nchini Somalia ilitoa wito wa kusitisha ghasia kwa pande zote, huku ikitoa wito kwa pande hizo kuanza mazungumzo mara moja.
Maafisa wa afya wamewatambua watu wanane kati ya tisa waliothibitishwa wamefariki kufuatia kuanguka kwa jengo la ghorofa 12 la ufukweni huko Florida. 

Zaidi ya watu wengine 150 bado hawajulikani walipo wakati waokoaji wakiendelea na zoezi la kuwatafuta kwenye vifusi vya jengo la Champlain Towers. 
 Shirika la Habari la Associated Press limekuwa likiripoti maelezo mafupi ya waathiriwa. 
 Waliopotea ni pamoja na wanafamilia watatu wa familia ya Wamarekani wenye asili ya Cuba ya Mora wa Cuba na wakili Linda March, ambaye nyumba yake ya juu kabisa iliathirika wakati jengo hilo lilipoanguka. 
 Polisi walisema waliofariki pia ni pamoja na Stacie Dawn Fang, ambaye mtoto wake wa kiume mchanga alinusurika; Manuel LaFont, mhandisi ambaye alifanya kazi kufanya barabara kuu kuwa salama; na Antonio na Gladys Lozano, ambao hivi karibuni walifikia miaka 59 ya ndoa yao.
Matt Hancock anasema maafisa wa afya wa Uingereza kwa kushirikiana na serikali za mitaa wanaenda nyumba hadi nyumba kuwapima watu katika maeneo yao 

Waziri wa afya wa Uingereza, Matt Hancock, amesema Jumatatu kesi 105 za aina mpya ya virusi vya Corona vilivyogundulika kwa mara ya kwanza nchini Afrika kusini vimegundulika nchini humo na kesi 11 kati ya hizo hazina uhusiano wowote na safari za kimataifa. 
 Akizungumza kutoka jengo la ofisi za serikali nchini humo, Hancock amesema maafisa wa afya wanapanga kuwafanyia majaribio watu 80,000 kutoka maeneo ya nchi nzima pamoja na kuwatenganisha ili kuzuia kusambaa kwa aina hiyo mpya ya virusi. 
 Kiongozi huyo amesema kuongezeka kwa upimaji mpya kunalenga kwenye maeneo hayo mahala ambako aina mpya ya virusi iligunduliwa na kwamba matokeo ya kila kesi yanafuatiliwa kwa makini. Anasema maafisa wa afya, kwa kushirikiana na serikali za mitaa wanaenda nyumba hadi nyumba, kuwapima watu katika maeneo hayo.
Hisa katika masoko makubwa duniani zimeanguka kufuatia ripoti kwamba nchi zenye uchumi mkubwa duniani zimerudisha masharti ya watu kusalia nyumbani kama ilivyokuwa awali na kupelekea uchumi wa dunia kudorora. 

Rais wa Ufaransa Emmanuel Macron na Kansela wa ujerumani Angela Merkel wameziamuru nchi zao kurejesha kwa tena amri ya watu kusalia nyumbani kwao kudhibithi wimbi la pili la maambukizi ya virusi vya Corona yanayotishia nchi za ulaya. 
 Hisa katika masoko makubwa duniani zimeanguka kufuatia ripoti kwamba nchi zenye uchumi mkubwa duniani zimerudisha masharti ya watu kusalia nyumbani kama ilivyokuwa awali na kupelekea uchumi wa dunia kudorora. 
 Macron amesema kwamba “virusi vya Corona vinasambaa kwa kasi sana kuliko ilivyotabiriwa na kwamba wamezidiwa na kasi ya virusi hivyo.” 
 Ameendelea kusema kwamba “virusi vya Corona vinaendelea kusababisha madhara makubwa na huenda hali ikawa mbaya zaidi ya ilivyokuwa wakati wa wimbi la kwanza.” 
 Serikali ya Ufaransa imewataka watu kusalia nyumbani na kuruhusiwa tu kutoka nje iwapo wanaenda kununua bidhaa muhimu, kutafuta huduma za afya, au kufanya mazoezi. 
 Wafanyakazi pia wanaruhusiwa kwenda kazini iwapo mwajiri wao anaonelea kwamba lazima wafike kazini na kazi hiyo haiwezi kufanywa wakiwa nyumbani. 
 Hata hivyo, shule zitaendelea kufunguliwa. 
 Kila mtu anayeondoka nyumbani kwake atahitajika kubeba kibali kutoka kwa mamlaka, kuonyesha sababu yake ya kuwa nje. 
 Ujerumani imetangaza kufunga baa, migahawa na majumba ya Sanaa kuanzia Novemba 2 hadi 30. 
 Wanafunzi wataendelea kwenda shuleni nchini Ujerumani huku maduka yakifunguliwa kwa kuzingatia masharti makali. 
 Wakati huo huo, rais wa tume ya umoja wa ulaya Ursula Von der Leyen amesema kwamba umoja huo utatumia dola millioni 117 kwa ajili ya kufanya vipimo vya haraka vya covid 19, wakati virusi hivyo vinaongezeka kwa kasi kote barani ulaya. 
 Akizungumza na waandishi wa habari mjini Brussels, Von der Leyen amesema kwamba “kila nchi ya ulaya inahisi athari za wimbi la pili la virusi vya corona.” 
 Kituo cha umoja wa ulaya cha kukinga na kudhibiti magonjwa, kimesema kwaba virusi vya corona vinaendelea kuenea kote barani ulaya. 
 Kituo hicho kimeripoti kuwa watu millioni 6 na laki 5 wameambukizwa virusi vya corona katika nchi wanachama wa umoja wa ulaya, ukijumulisha Uingereza, Iceland, Liechtenstein, Norway na Uswizi. 
 Wataalamu wa afya barani ulaya wanasema virusi hivyo vinasambaa kwa haraka, na hawawezi kutegemea vipimo vinavyochukua siku nzima ndipo aliyepimwa ajue matokeo. 
 Imetayarishwa na Kennes Bwire na Patrick Nduwimana, VOA, Washington DC
Viongozi wa Jumuiya ya maedeleo ya Kusini mwa Afrika, (SADC) wamekubali kupeleka wanajeshi kusaidia kudhibiti uasi unaofanywa na kikundi cha wanamgambo wa Kiislam kinachofanya mauaji na kusababisha taharuki kaskazini mwa Msumbiji kwa kipindi cha miaka mitatu sasa.  

“SADC imeidhinisha kupelekwa kikosi cha dharura kuisaidia Msumbiji kupambana na ugaidi na vitendo vya uhalifu unaotokana na misimamo mikali huko Cabo Delgado,” katibu mtendaji wa jumuiya hiyo Stergomena Tax amesema mwishoni wa mkutano wao wa siku moja. Hakufafanua ukubwa wa kikosi hicho na muda wa kwasili nchini Msumbiji. 
 Akihutubia katika mkutano Rais wa Msumbiji Filipe Nyusi alisema “Tunatambua na kuridhia mshikamano na msaada wa nchi wanachama wa SADC na nchi rafiki ambao wanaunga juhudi kuzuia ugaidi kupata sehemu mwaafaka kuendesha mashambulizi katika nchi zetu na kanda zima.” 
 Waraka uliopatikana kwa siri mapema mwaka 2021 ulikuwa unapendekeza kupelekwa takriban wanajeshi 3,000 katika mkoa wa Cabo Delgado, ambapo waasi wameviteka vijiji na miji kadhaa, na kuwalazimisha maelfu ya watu kukimbia makazi yao.  
 Ghasia zimeongezeka katika sehemu za kaskazini mwa Msumbiji lenye utajiri wa gesi uliopatikana mwishoni mwa 2017 na kuna wasiwasi zinaweza kuenea katika nchi jirani.  
 Hapo Machi 24, wanamgambo wenye uhusiano na kikundi cha Islamic State walianzisha mashambulizi mbalimbali yaliyopangwa kufanyika wakati mmoja katika mji wa kaskazini wa Palma, ikiharibu majengo na kuua wakazi huku maelfu yao wakikimbilia msituni. 
   
 Mashambulizi yamefikia kuongezeka kwa uvunjifu wa amani na kusababisha watu takriban 800,000 kukimbia makazi yao, kulingana na Umoja wa Mataifa, na kusababisha vifo vya zaidi ya watu 2,800 – nusu yao ni raia.  
 Viongozi wa Botswana, Jamhuri ya Kidemokrasia ya Kongo, Eswatini, Malawi, Msumbiji, Afrika Kusini, Tanzania na Zimbabwe walihudhuria mazungumzo hayo Maputo.
Rais wa Uganda Yoweri Museveni siku ya Jumapili alijigamba juu ya nguvu za kijeshi na alionekana kutishia upinzani. Akirejelea mapigano ya usalama kwenye maandamano ya upinzani mwezi huu ambayo yalisababisha vifo vya watu 54, Museveni alinukuu Bibilia, akisema wakosaji wanastahili kifo. 
 Katika hotuba maalum, Rais Yoweri Museveni, ambaye amekuwa madarakani kwa miaka 34, alivaa koti la kijeshi na hakumumunya maneno. Akirejelea vyama vya upinzani kama "magenge ya wahalifu", Museveni alisema maandamano ya vurugu ambayo yalisababisha kupoteza maisha ya watu 54 hayatarudiwa kamwe. 
 Wakati wa hotuba hiyo, alipitia video za waandamanaji wanaoharibu magari na mabango yake ya kampeni na kumvua nguo mwanamke ambaye alikuwa amevalia fulana ya manjano. 
 Aliviita vitendo hivyo ni wafuasi wa upinzani kupata msaada wa nje na kutokuhofia kushtakiwa. 
 Museveni, ambaye pia ni mkuu wa vikosi vya ulinzi, anasema majibu dhaifu ya polisi katika siku za nyuma yamepelekea maoni potofu kwamba usalama wake pia ni dhaifu. 
 “Kwa kweli ilikuwa hesabu potofu kwa matapeli kufikiria kwamba wanaweza kutumia mbinu kama hizi za kupambana na watu katika nchi inayoongozwa na Jeshi la Awali la Upinzani la Kitaifa. Hali nzima ya usalama wa Uganda ni thabiti. Huna haki ya kuwapiga mawe Waganda na kuwavua nguo ikiwa ni pamoja na wanawake, kwa sababu tu wamevaa mavazi ya manjano. Huna haki ya kuharibu mali.”alisema. 
 Kuhusu video za wanajeshi wanaowapiga risasi raia, alisema zitachunguzwa na kwamba ufafanuzi wa kwanini hawakupiga risasi hewani utatolewa. 
  Museveni alisema kati ya wale 54 waliouawa, 20 hawakuwa waandamanaji na kwamba watalipwa fidia. 
 Akinukuu Biblia, Museveni alikuwa na yafuatayo kuwaambia wafanya ghasia na wafuasi wao: 
 “Katika kitabu cha Warumi Sura ya Kwanza, Mstari wa 32, inasema,  
 Ingawa wanafahamu sheria ya haki ya Mungu kwamba watu wanaofanya mambo kama hayo wanastahili mauti, si kwamba wanaendelea kutenda hayo tu, bali pia wanakubaliana na wale wanaoyatenda.” 
 Museveni alisema chama cha upinzani cha National Unity Platform, kinachoongozwa na Bobi Wine, na chama cha Forum for Democratic Change, kinachoongozwa na Amuriat Patrick Oboi, wanadhani hawawezi kuguswa na watashughulikiwa. 
 Ssemujju Ibrahim Nganda, msemaji wa FDC, anasema ujumbe wa Museveni kwa upinzani ni kwamba wao na wafuasi wao wako hatarini. 
 Waganda wanakwenda kwenye uchaguzi Januari 14 kumchagua rais wao ajaye.
Vyombo vya habari nchini Niger vinaripoti karibu watu 10 wameuliwa kutokana na shambulio la kigaidi kaskazini mwa nchi. 

Maafisa katika jimbo la Tillaberi wanasema wanamgambo walitumia pikipiki kufanya mashambulio yao kwenye vijiji viwili vya Danga Zouani na Korombara pamoja na wakazi wa mashamba yaliyoko karibu na vijiji.  
 Wanamgambo hao walichoma moto maduka ya nafaka na nyumba za watu. 
 Tilaberi inapatikana kwenye ncha ya mpaka kati ya Niger, Burkina Faso na Mali sehemu inayofahamika kwa mashambulizi ya mara kwa mara. 
 Mamia ya watu wameuliwa na maelfu kulazimika kukimbia kutoka makazi yao katika kanda ya Sahel kutokana na mashambizi hayo yanayofanywa na wanamgambo wanaofuata itikadi kali za kidini. 
   
 Habari hii inatokana na vyanzo vya habari mbalimbali
Raia 25 wameuawa mashariki mwa Jamhuri ya kidemokrasia ya Congo kutokana na mashambulizi ya waasi wanaoripotiwa kuwa wa kundi la Allied democratic forces, ADF. 
 Mkuu wa utawala katika mji wa Beni Donat Kibuana, amesema kwamba wanajeshi wamepata miili ya watu 25 wakati walipokuwa wanawasaka waasi wa ADF, jana alhamisi. 
 Waasi wa ADF, kutoka Uganda, ambao wamekuwa wakifanya mashambulizi mashariki wa Jamhuri ya kidemokrasia ya Congo tangu maiaka ya 1990, ni miongoni mwa makundi ya waasi 100 yanayopatikana mashariki mwa DRC. 
 Mashambulizi ya makundi ya wapiganaji yamekuwa yakiendelea mashariki mwa DRC kwa mda mrefu. 
 Sehemu hiyo imetengwa na serikali kuu ya Kinshasa kwa mda mrefu. 
 Mwezi July mwaka uliopita, maafisa wa Umoja wa mataifa walisema kwamba mashambulizi hayo huenda yanafikia uhalifu wa kivita na uhalifu dhidi ya ubinadamu. 
 Kulingana na umoja wa mataifa, zaidi ya raia 1,000 wameuawa na kundi la ADF kati ya mwaka 2019 na 2020.
Rais wa Somalia Mohamed Abdullahi Mohamed maarufu Farmajo anasema hataki tena nyongeza ya miaka miwili kwa muhula wake wa urais 

Rais amesema amekubaliana na shinikizo la ndani na la kimataifa kuachana na azimio lenye utata juu ya muda ya kuongezewa lililopitishwa na Baraza Kuu la Bunge la nchi hiyo. 
 Katika hotuba kwa njia ya televisheni, Mohamed alisema atafika mbele ya bunge siku ya Jumamosi, kuwaomba wabunge kurejesha makubaliano ya mwaka 2020 kati ya serikali kuu na viongozi wa majimbo matano pamoja na Gavana wa Mogadishu. 
 Mkataba unaojulikana kama “makubaliano ya Septemba 17” yalitoa wito wa uchaguzi wa wabunge kupitia uchaguzi usio wa moja kwa moja. 
 Wabunge baada ya hapo wangemchagua rais. Baraza kuu la bunge lilibatilisha makubaliano hayo April 12, na kuipa mihimili miwili ya utendaji na bunge miaka miwili mingine ili kuandaa uchaguzi mkuu. 
 Mohamed alitia Saini azimio hilo kuwa sheria hapo April 13. Muda wa rais kuwepo madarakani ulimalizika Februari 8 mwaka 2021, wakati mamlaka ya bunge yalimalizika Disemba 27 mwaka 2020. 
 Ikiwa bunge litaidhinisha ombi la Rais siku ya Jumamosi, litabadilisha ongezeko la miaka miwili lililowekwa.
Jumatano ilikuwa ni siku ya kupitishwa kwa mswaada wa fedha za afueni kutokana na janga la virusi vya corona kiasi cha dola trilioni 1.9 mpango muhimu wa sera ya Rais wa Marekani Joe Biden katika nusu ya siku zake 100 za kwanza madarakani. 

Biden anatarajiwa kutoa hotuba yake ya kwanza kama rais Alhamisi, akitumia hotuba hiyo kujadili msaada huo pamoja na athari zake kwa wananchi wa Marekani kuelekea mbele na kuzungumzia mwaka uliopita ambapo COVID-19 imeua zaidi ya watu 529,000 na kuambukiza watu wapatao milioni 29 nchini Marekani. 
 Muswada huo ulipitishwa kupitia baraza la Seneti na Baraza la Wawakilishi ambayo yote yanadhibitiwa na Wademokrat bila uungaji mkono wa Warepublican. 
 Kura za maoni ya umma hivi karibuni zimeonyesha kwamba kwa jumla mswaada unungwa mkono na watu wengi ingawa wengi wao ni wanaounga mkono chama cha demokrat kuliko wale wanaotambulika kama Warepublican. 
 Msaada huo ni pamoja na fedha kiasi cha dola 1,400 kwa mamilioni ya wamarekani na msaada kwa waliopoteza ajira na mabilioni ya dola kusaidia majimbo na serikali za mitaa na biashara ambazo zimeathiriwa kiuchumi na janga la corona. 
 Imetayarishwa na mwandishi wetu, Sunday Shomari, Washington, DC.
Hatua hiyo imekuja baada ya siku kadhaa za kuongezeka mvutano kati ya serikali ya kiraia na jeshi lenye nguvu ambalo lilichochea hofu ya mapinduzi baada ya uchaguzi ambao jeshi linasema ulijaa ulaghai 

Kiongozi wa Myanmar, Aung San Suu Kyi na wenzake kutoka chama tawala wamewekwa kizuizini na Jeshi kufuatia ukamataji uliofanywa asubuhi ya Jumatatu kwa saa za huko msemaji wa chama cha kitaifa cha Democracy amesema Jumatatu. 
 Hatua hiyo imekuja baada ya siku kadhaa za kuongezeka mvutano kati ya serikali ya kiraia na jeshi lenye nguvu ambalo lilichochea hofu ya mapinduzi baada ya uchaguzi ambao jeshi linasema ulijaa ulaghai. 
 Msemaji Myo Nyut ameliambia shirika la habari la Reuters kwa njia ya simu kwamba Suu Kyi, Rais Win Myint na viongozi wengine walichukuliwa mapema asubuhi kwa saa za huko. Ameongeza kuwa ninataka kuwaambia watu wetu wasijibu kwa haraka na ninawataka wachukue hatua kulingana na sheria. 
 Njia za simu kwenda Naypyitaw, mji mkuu hazikuweza kupatikana katika majira ya asubuhi kwa saa za huko siku ya Jumatatu. Msemaji wa jeshi hakujibu simu zinazomtaka kutoa maoni yake kuhusiana na suala hili.
Mazungumzo ya kwanza kati ya Marais Joe Biden wa Marekani na Xi Jinping wa China yanatarajiwa kafanyika kupitia mawasiliano ya mtandao Aprili 22, wakati Biden atapoongoza mkutano wa viongozi wa dunia juu ya mabadiliko ya hali ya hewa mjini Washington. 

Mkutano huo unalengo la kuwaleta pamoja vongozi wa dunia kujadli mabadiliko ya hali ya hewa, suala ambalo Biden amesema ni kiungo muhimu cha sera za kigeni na usalama wa kitafa wa Marekani. 
 Maafisa wa Marekani wamesema China ndio mchafuzi mkuu wa gesi ya carbon duniani ikizalisha asilimia 30 ya gesi ya mkaa. 
 Marekani ni nchi ya pili inayozalisha aslimia 15 na nchi hizi mbili zimetangaza nia ya kupunguza kabisa utowaji wa gesi hiyo kufikia 2050.  
 Kwa upande mwengine mkutano wa kwanza wa ana kwa ana wa maafisa wa vyeo vya juu wa Marekani na China utafanyika kesho Alhamisi mjini Anchorage Alaska kati ya Mawaziri wa Mambo ya NVje Antony Blinken wa Marekani na Wang Yi wa China.
Rais wa Marekani Joe Biden ameanza msukumo wa kidiplomasia kufufua mkataba wa nyuklia wa mwaka 2015 kati ya Iran na mataifa yenye nguvu duniani. 

Wanaounga mkono makubaliano hayo wanasema atahitaji juhudi za muda mrefu kufanikisha, wakati wapinzani wanasema ajikite badala ya kuishinikiza Tehran kuingia makubaliano mapya na mazito zaidi. 
 Mkataba wa 2015, JCPOA, ulifikiwa kati ya Iran na wanachama watano wa kudumu wa Baraza la Usalama la Umoja wa Mataifa ikiwemo Ujerumani, wanaojulikana kama “P5+1.” 
   
 Mkataba huu unaitaka Iran kupunguza harakati za nyuklia kwa kipindi kati ya miaka minane hadi 15 ili kuachana na mpango wa utengenezaji wa silaha kwa mabadilishano ya kupatiwa ahueni ya vikwazo vya vikwazo vya kimataifa. 
 Rais wa zamani wa Marekani Donald Trump alijiondoa kutoka katika mkataba huo mwaka 2018 akisema ulikuwa hauna nguvu za kutosha kuidhibiti Iran, na kupelekea Iran kukiuka makubaliano ya nyuklia tangu 2019. 
   
 “Tuko tayari kurejea tena katika mashauriano na P5 + 1 juu ya programu ya nyuklia ya Iran,” Biden amesema Ijumaa akiwa White House, katika hotuba aliyoitoa katika mkutano wa kila mwaka wa sera ya Usalama wa Munich uliofanyika kwa njia ya mtandao.  
 Biden, ambaye ameahidi kurejea kwenye JCPOA iwapo kwanza Iran itatekeleza tena mkataba huo kikamilifu, itatoa jawabu chanya kwa pendekezo lililotolewa na Umoja wa Ulaya Alhamisi likizitaka nchi sita zenye nguvu duniani na Iran kuhudhuria mkutano usio rasmi kujadili vipi wataufufua mkataba huo. 
 Msemaji wa Wizara ya Mambo ya Nje amesema Marekani itakubali mwaliko huo, ambao bado haujatolewa hadharani. 
 Utawala wa Biden ulitoa ishara nzuri kwa Iran, ukiondoa ombi la Trump katika Baraza la Usalama la Umoja wa Mataifa akisukuma “haraka” vikwazo dhidi ya Iran, ombi ambalo wanachama wengine wa baraza hilo wengine walilikataa, na kuondoa baadhi ya vikwazo vya kusafiri vilivyowekwa kwa wanadiplomasia wa Iran wanaofanya kazi Umoja wa Mataifa, New York.
Papa Francis Jumapili amewakosoa watu walio safiri nje ya nchi kwa ajili ya sikukuu na kukiuka amri ya masharti dhidi ya virusi vya corona, akisema walitakiwa kuonyesha uelewa zaidi juu ya taabu wanazopata watu wengine kutokana COVID-19. 

Akiongea baada ya maombi yake ya mchana ya kila wiki, Francis amesema alikuwa amesoma ripoti za magazeti juu ya watu kusafiri kwa ndege ili kukimbia katazo la serikali na kwenda kustarehe sehemu nyingine, shirika la habari la Reuters linaripoti. 
 “Wao hawakuwafikiria wale waliokaa majumbani, kutokana na matatizo ya kiuchumi yanayo wakabili watu wengi walioathiriwa na amri ya kutotoka nje, na wagonjwa. (Walijifikiria wao wenyewe) tu na kwenda mapumzikoni na kufurahi,” Papa alieleza. 
   
 “Hili kwa hakika lilinisikitisha sana,” alisema katika hotuba yake iliyorekodiwa katika video kutoka kwenye maktaba ya Apostolic Palace mjini Vatican. 
 Utamaduni wa maombi ya kuitakia dunia baraka kwa kawaida hufanyika wakati Papa akiwa kwenye roshani mkabala na uwanja wa Mtakatifu Peter, lakini yalihamishiwa ndani ili kuzuia mikusanyiko yoyote ya watu na kudhibiti kuenea kwa COVID-19. 
 “Hatujui kile kilichopangwa kwa ajili yetu katika mwaka 2021, lakini kile ambacho wote tunaweza kukifanya kwa pamoja ni kufanya bidii kidogo zaidi kusaidiana. Kuna majaribio ya kuangalia tu masilahi yetu binafsi,” ameongeza kusema. 
 Nchi nyingi zimeweka masharti makali kuzuia kuenea kwa virusi vya corona, ambavyo vimewaua watu zaidi ya milioni 84 ulimwenguni, kwa mujibu wa hesabu za karibuni za shirika la habari la Reuters.
Wanasiasa wa upinzani nchini Ivory wamekataa kuvunja serikali yao ya mpito, waliounda baada ya uchaguzi mkuu uliofanyika jumamosi, na ambao rais Alllasane Outtara alishinda mhula wa tatu madarakani. 
 Wanasiasa hao waliunda serikali yao baada ya kususia uchaguzi huo, wakidai kwamba hatua ya Ouattara kugombea mhula wa tatu madarakani ni kinyume cha katiba. 
 Baadhi ya wanasiasa hao wanazuiliwa na polisi majumbani mwao. 
 Na katika nchi jirani ya Guinea, mgogoro wa kisiasa unaendelea baada ya uchaguzi mkuu baada ya rais Alpha Conde kugombea urais kwa mhula wa tatu, hatua ambayo upinzani wanasema ni kinyume na katiba ya nchi hiyo. 
 Waekezaji katika nchi hizo mbili wameeleza wasiwasi kwamba migogoro hiyo huenda ikaathiri uchumi wa nchi hizo na kuhatarisha usalama katika kanda nzima ambayo imekumbwa na misukosuko ya kisiasa tangu miaka ya 1990.
Hatua hiyo ni ishara ya uwezekano wa kurejesha uhusiano wa kawaida  kati ya Israel na Sudan baada ya miongo kadhaa ya migororo baina ya nchi hizo mbili. 

Wizara ya mambo ya nje ya Sudan imesema kwamba Sudan na Israel zitajadiliana kuhusu makubaliano ya ushirikiano wa kibiashara na uhamiaji, katika wiki za karibuni. 
 Hatua hiyo ni ishara ya uwezekano wa kurejesha uhusiano wa kawaida kati ya Israel na Sudan baada ya miongo kadhaa ya migororo baina ya nchi hizo mbili. 
 Mkataba wa uhusiano bora kati ya Sudan na Israel, uliosimamiwa na Marekani, umeifanya serikali ya Khartoum kuwa ni serikali ya tatu ya kiarabu kurejesha uhusiano na Israel katika kipindi cha miezi miwili, na mkataba huo unakuwa wa tano tangu mwaka 1948. 
 Lakini makundi maarufu ya wanasiasa nchini Sudan yameupinga mkataba huo. 
 Baadhi ya maafisa wa Sudan wamesema kwamba mkataba huo unastahili kupitishwa na bunge la serikali ya mpito ambalo halijaundwa baada ya zaidi ya mwaka mmoja wa maandamano yaliyomuondoa madarakani Omar al-Bashir. 
 Wizara ya mambo ya nje ya Khartoum imesema kwamba wajumbe wa Sudan na Israel watakutana katika muda wa wiki chache zijazo, kujadiliana kuhusu uwezekano wa kupatikana mkataba wa kibiashara, kilimo na uhamiaji. 
 Taarifa ya wizara hiyo haijatoa maelezo zaidi kuhusu muda ambao mazungumzo hayo yatachukua kumalizika. 
 Zaidi ya raia wa Sudan 6,200 wanaishi nchini Israel na wanaaminika kuingia nchini humo kinyume cha sheria kwa sababu za kiuchumi. 
 Hatua ya kuwarejesha nyumbani raia hao wa Sudan, imepata pingamizi kubwa kutokana na uhusiano mbaya kati ya nchi hizo mbili, pamoja na changamoto za kisheria katika mahakama za Israel. 
 “Naelewa kwamba tayari wamekubaliana kuhusu mpango wa majaribio wa kuwarejesha mamia ya watu katika siku chache zijazo ,” amesema waziri wa nshati wa Israel, Yuval Steinitz katika mahojiano na televisheni ya Ynet. 
 Steinitz ameongezea kwamba “nafikiri kwamba baada ya mamia hao kurudi makwao, maelfu watafuata.” 
 Lakini msemaji wa wizara ya mambo ya ndani ya Israel ameliambia shirika la habari la Reuters kwamba hawajui chochote kuhusu mpango huo. 
 Mchakato wa kurejesha uhusiano kati ya Israel na Sudan ni swala ambalo limezua hisia kali sana nchini Sudan, ambayo imekuwa mkosoaji mkali sana wa Israel. 
 Swala hilo limesababisha mipasuko kati ya wanajeshi pamoja na viongozi wa kiraia wakati nchi hiyo inajaribu kurejesha hali ya utulivu baada ya utawala wa rais wa zamani Omar al-Bashir. 
 Waziri mkuu wa Sudan anataka mkataba huo kuidhinishwa na bunge ambalo halijaundwa, na ambalo uundwaji wake unaweza kuchukua muda kutokana na misimamo tofauti kati ya viongozi wa kijeshi na kiraia kuhusu ushirikiano na Israel. 
 Haijulikani ni lini bunge hilo litaundwa, ambalo ni sehemu ya mchakato wa serikali ya mpito katika kuandaa uchaguzi ulio huru na haki. 
 Ripoti ya ujasusi ya Israel iliyotolewa Oktoba 15, ilibashiri uwezekano wa kufikia makubaliano na Sudan, kuhusu kilimo na kuboresha mahusiano kati ya nchi hizo mbili. 
 Ripoti hiyo vile vile inataka ushirikiano na Sudan katika kumaliza kile ilichokitaja kama kukomesha maadui wa Israel kama Iran na Hamas, kutumia ardhi ya Sudan. 
 Imetayarishwa na Kennes Bwire, VOA, Washington DC
Watu wasiopungua kumi na watatu wamethibitishwa kufariki katika ajali ya barabarani nchini Uganda Alhamisi asubuhi. 

Kwa mujibu wa maafisa wa polisi nchini humo, ajali hiyo, iliyohusisha magari mawili, ilitokea kwenye barabara inayounganisha barabara kuu ya kutoka Masaka kwenda Mbarara katika mji wa Masaka. 
 Mashahidi walionukuliwa na gazeti la Daily Monitor wamesema kwamba basi lililohusika kwenye ajali hiyo, lilikuwa likiendeshwa kwa kasi kubwa. 
 Wameeleza kuwa basi hilo baada ya kugonga taxi iliyojaa abiria, halikusimama. 
 Polisi wamesema watu kadhaa waliokuwa kwenye taxi hiyo, walijeruhiwa na kupelekwa hospitali iliyo karibu na eneo la tukio hilo.
China inasema imeudhibiti ubalozi mdogo wa zamani wa Marekani katika eneo kusini magharibi wa Chengdu, katika hali ya kulipiza kisasi kufuatia kufungwa kwa ubalozi wake mdogo wiki iliyopita mjini Houston, jimbo la Texas. 

Wizara ya mambo ya nje imetangaza kuwa ubalozi huo ulifunga milango yake saa nne asubuhi (0200GMT) majira ya eneo hilo, muda kama huo mamlaka nchini China ziliamuru ubalozi wa Marekani kufungwa na mara tu baada ya bendera ya Marekani kuteremshwa kwa mara ya mwisho. Dakika chache baadae, kundi la maafisa wa China waliingia katika jengo hilo na kuliweka chini ya himaya yao. 
 Ubalozi wa China mjini Beijing uliiaga ofisi yao ya Chengdu katika picha ya video iliyopostiwa baadae kwenye akaunti ya Twitter ya ubalozi huo, ikisema “tutakukosa daima.” 
 Kabla ya kufungwa, kulikuwepo na ulinzi mkali katika eneo la ubalozi huo mdogo Jumapili wakati wafanyakazi walikuwa wanajitayarisha kuondoka katika jengo hilo. 
 Malori matatu yalionekana yakiingia katika eneo la jengo hilo, wakati maaskari waliovalia sare za jeshi la polisi na wale waliovaa kiraia walijipanga pande zote mbili za barabara, zilizokuwa zimewekewa vizuizi vya chuma. 
 China imewashutumu baadhi ya wafanyakazi wa ubalozi mdogo hapo Chengdu kuwa walikuwa wanajishughulisha na mambo ambayo hayalingani na hadhi yao ya kidiplomasia.” 
 Msemaji wa Wizara ya Mambo ya Nje ya China Wang Wenbin alisema vitendo kama hivyo vilikuwa vinaingiliana na masuala ya ndani ya China na yameathiri maslahi ya usalama wake bila ya kutoa maelezo zaidi. 
 Amri ya kufunga ubalozi mdogo wa Marekani mjini Chengdu ilitolewa Ijumaa iliyopita kulipiza kisasi dhidi ya amri ya serikali ya Marekani iliyofunga Ubalozi mdogo wa China mjini Houston, Texas 
 Washington iliamrisha China kufunga ofisi ya Houston “kulinda haki miliki za kielimu na taarifa binafsi za Wamarekani.” 
 Wakati ubalozi mdogo wa China ukifungwa Ijumaa iliyopita, kundi la wanaume ambao walidaiwa kuwa ni maafisa wa Marekani walionekana wakivunja mlango wa nyuma kuingia katika jengo hilo. 
 Wang amesema Jumamosi kuwa hilo lilikiuka makubaliano ya kimataifa na ya ushirikiano wa pande mbili na China itajibu hatua hiyo, bila ya kueleza kwa namna gani. 
 Hatua hiyo ya kulipiziana kisasi iliongeza mivutano baina ya nchi hizo juu ya masuala ujasusi wa kibiashara na viwanda hadi masuala ya haki za binadamu. 
 ###
Rais wa Marekani Donald Trump, amesema kwamba shughuli za kawaida hazitafungwa na watu kutakiwa kukaa nyumbani kwa mara ya pili, hata kama kuna mlipuko mpya wa maambukizi ya virusi vya Corona. 

Trump alisema hayo wakati wa ziara yake katika kiwanda cha kutengeneza magari cha Ford, katika jimbo la Michigan, ambacho sasa kinatengeneza vifaa maalum vinavyowasaidia wagonjwa kupumua. 
 Amesema kwamba magavana wataendelea kufungua majimbo kutokana na shinikizo kutoka kwa raia. 
 "Nadhani idadi kubwa ya majimbo ambayo bado yana masharti magumu ya kutofungua shughuli za kawaida, yataondoa masharti hayo. Sidhani kwamba watu wataendelea kuvumilia. Hii ni nchi ambayo ni lazima ifungue shughuli za kawaida na tumefanya jambo lililo sawa. Tumeokoa Maisha ya mamilioni ya watu” amesema rais Trump 
 Rais Trump aliulizwa kuhusu uwezekano wa kutokea maambukizi mapya ya virusi vya Corona baada ya kufungua shughuli za kawaida. 
 Amesema kwamba hilo linaweza kutokea lakini hiyo sio sababu ya kufunga shughuli za kawaida kwa mara ya pili. 
   
 Imetayarsihwa na Mwandishi wetu Kennes Bwire, Washington DC
Afisa wa juu wa kupambana na ugaidi wa Marekani ameelezea wasiwasi wake juu ya kuzorota kwa hali nchini Msumbiji, ambapo kundi linaloshirikiana na Islamic State limeteka eneo kaskazini mashariki mwa nchi hiyo. Lakini Balozi Nathan Sales anasema suluhisho la kijeshi sio jibu. 
 Kwa miaka mitatu, eneo la kaskazini mwa Msumbiji limekuwa ni kitovu cha shughuli na kikundi cha wanamgambo wa Kiislam wenye msimamo mkali. Mashambulizi yao yamesababisha kupoteza makazi kwa zaidi ya watu 400,000 na vifo vya zaidi ya wengine 2,000 katika mkoa wa Cabo Delgado. 
 Lakini, kama afisa mkuu wa Marekani wa kukabiliana na ugaidi anavyosema, mzozo huu unaathiri zaidi si kona moja tu ya kijiji cha taifa moja la Kusini mwa Afrika. Mzozo huo umeenea hivi karibuni katika nchi jirani ya Tanzania, na kuongeza uwezo wa kuingiza kanda hiyo kwenye kutokuwa na uthabiti na kulipa nguvu kundi lililo na uhusiano na Islamic State. 
 Suluhisho la kijeshi halitoshi-Balozi Sales 
 Balozi Nathan Sales, mratibu wa Marekani wa kukabiliana na ugaidi, hivi karibuni alitembelea Msumbiji na Afrika Kusini kuona jinsi Marekani inavyoweza kusaidia, katika hatua za “kuzuia, kuharibu, na kushinda” harakati inayoongezeka. Kwa hali ngumu,kiasi hiki alisema, suluhisho la kijeshi halitoshi. 
 Alizungumza na waandishi wa habari siku ya Jumanne kwa njia ya simu kutoka Washington. 
 “Mbali na changamoto za kiusalama zinazosababishwa na watendaji wa ISIS huko, pia tuna matokeo ambayo tunaomba yasije kutokea kwa mtazamo wa kibinadamu, unajua maelfu ya raia wa Msumbiji wanaokimbia vurugu. Na kwa hivyo sehemu ya majibu inapaswa kujumuisha kukidhi hitaji hilo la kibinadamu. Tunapaswa kudhibiti hali ya usalama ili watu wajisikie raha na salama kurudi majumbani mwao, kurudi kwenye maisha yao.”alisema balozi Sales. 
 Alex Vines, mkurugenzi wa mpango wa Afrika huko Chatham House, anasema kuna sababu kadhaa ambazo ulimwengu unatilia maanani kona hii ndogo ya Afrika. Moja, Cabo Delgado ina amana kubwa ya mafuta na gesi ambayo haijaguswa inakadiriwa kuwa na thamani ya dola bilioni 60. Kukosekana kwa utulivu kumezuia eneo hilo kuendelezwa. 
 Na anaongeza kwamba kundi la wapiganaji linazidi kuwa na ujasiri likisaidiwa na kutofaulu kwa serikali ya Msumbiji. 
 “Kwa hivyo kuna malalamiko ya ndani, kuna kufadhaishwa kweli kwamba serikali ya Msumbiji, na chama cha serikali hiyo haijasaidia , Kwa hivyo, vijana walionyimwa haki wamekatishwa tamaa. Na nadhani pia athari za kimbunga hicho mwaka jana kule mbali kaskazini kwa hivyo Kimbunga Kenneth, na majibu duni ya kibinadamu pia yalisababisha watu kuwa na huruma kwa uasi huu.” Alisema Vines. 
 Kwa hivyo ni nini mpango wa Marekani? Juu ya hayo, Sales hakuwa wazi. 
 Marekani ndio nguvu pekee ya nje inayojaribu kuingilia kati. Wiki hii, Papa Francis alitoa dola 121,000 kusaidia waathiriwa wa mashambulizi ya wanamgambo huko Cabo Delgado. Fedha hizo zitatumika kujenga vituo vya afya kwa wale waliokimbia makazi yao. 
 Na, Vines alibaini, mamluki na kikundi cha Wagner walifika Msumbiji mwishoni mwa 2019 ili kusaidia vikosi vya usalama vya Msumbiji. Maafisa wakuu wa jeshi la Marekani wameunga mkono wachambuzi ambao wanaamini kuwa Kikundi cha Wagner kina mahusiano ya karibu na Kremlin, shtaka ambalo maafisa wa Russia wamekanusha. 
 Msumbiji pia imekuwa ikifanya mazungumzo na Uingereza na nchi jirani ya Afrika Kusini kwa msaada katika kupambana na uasi unaoongezeka. 
 Imetayarishwa na Sunday Shomari, VOA, Washington DC.
Mkurugenzi wa kieneo wa WHO kwa Afrika, Matshidiso Moeti anabainisha chanjo hiyo inaonekana kuzuia kesi kubwa za COVID-19 kwa watu waliopo hospitali. Hivyo anasema matumizi yake yatakuwa faraja kubwa kwa hospitali na mifumo ya kutoa huduma za afya barani Afrika ambayo imeelemewa 

Shirika la afya Duniani-WHO linasema chanjo ya virusi vya Corona ya Oxford na AstraZeneca inaweza kuokoa maisha na kupendekeza itumike hata katika nchi za kiafrika, ambapo kumekuwepo na aina tofauti za mzunguko wa COVID-19. WHO inaripoti maambukizi ya virusi vya corona milioni 3.7 ikiwemo takribani vifo laki moja. 
 Tangu kesi ya kwanza ya COVID-19 ilipotambuliwa huko Afrika takribani mwaka mmoja uliopita, virusi vya Corona ambavyo vinasababisha ugonjwa huo vimebadilika. Bara hilo hivi sasa linakabiliwa na aina tofauti za virusi ambavyo ni hatari zaidi na vinasababisha vifo. 
 WHO linasema nchi nane zimeripoti maambukizi ya juu ya aina mpya ya virusi vilivyogundulika kwanza nchini Afrika kusini, na nchi sita zimeshuhudia aina hiyo mpya ya virusi iliyogundulika nchini Uingereza. 
 Kufuatia mabadiliko hayo, Afrika kusini imesema wiki hii itasitisha matumizi ya chanjo ya AstraZeneca kwa sababu haifanyi kazi katika kuzuia maambukizi dhaifu na ya wastani.  
 Hata hivyo mkurugenzi wa kieneo wa WHO kwa Afrika, Matshidiso Moeti, anabainisha chanjo hiyo inaonekana kuzuia kesi kubwa za COVID-19 kwa watu waliopo hospitali. Kwa hiyo anasema matumizi yake yatakuwa faraja kubwa kwa hospitali na mifumo ya kutoa huduma za afya barani Afrika ambayo imeelemewa.
Mshirika mkuu wa Marekani katika mapambano dhidi ya ugaidi anazidi kuwa na wasi wasi kuwa muongozo mpya wa utawala wa Biden juu ya matumizi ya ndege zisizotumia rubani drones na mashambulizi ya anga yanamnufaisha adui. 

Vyanzo vya habari vinasema hali ya mabadiliko hayo tayari yamemfanya mshirika wa al Qaeda kuwa na fursa zaidi kufanya operesheni zake. 
 Tangu rais Joe Biden alipochukua madaraka Januari 20, Marekani haijafanya shambulizi hata moja la anga dhidi ya al-Shabaab nchini Somalia, baada ya kufanya mashambulizi saba kuanzia Januari 1 hadi 19.  
   
 Maafisa waandamizi wa jeshi la Somalia wana wasi wasi kuwa muongozo mpya, ambao umewekwa kuimarisha udhibiti katika utaratibu wa kuamuru mashambulizi na unahitaji idhini ya White House kwa operesheni, una maana kuwa al-Shabaab itaanza kukusanya nguvu tena. 
 Maafisa wa ulinzi na upelelezi wa Marekani kwa muda mrefu umeliona kundi la al-Shabaab lenye makao yake Somalia ni tishio kubwa huko Afrika.
Mwili wa aliyekuwa Rais wa Tanzania, Dkt. John Magufuli umeagwa Jumanne visiwani Zanzibar ambako wananchi waliojitokeza kwa wingi wakiongozwa na rais wa Rais wa Zanzibar na Mwenyekiti wa Baraza la Mapinduzi, Dkt Hussein Mwinyi na viongozi wengine wa serikali. 
 Mwili wa Dkt. Magufuli ulipitishwa katika barabara za baadhi ya mitaa kuelekea Uwanja wa Amaan Zanzibar ambapo ibada ya kuagwa ilifanyika. 
 Akimzungumzia wasifu wa Hayati Magufuli, Rais Mwinyi amesema Wazanzibari wameonyesha upendo wa kuthamini mchango wa Rais huyo wa awamu ya tano wa Tanzania kwa kutaka kumuaga katika ardhi ya Zanzibar 
 Dk. Hussein amesema wazanzibar watamkumbuka hayati Magufuli kwa jitihada zake za kulinda Muungano wa Tanganyika na Zanzibar, pamoja na Mapinduzi matukufu ya Zanzibar. 
 Awali Mwenyekiti wa kamati ya kitaifa ya mazishi, waziri Mkuu Kassim Majaliwa alitoa ratiba ya maombolezo na kuagwa kwa hayati Magufuli mara baada ya mwili kuondoka visiwani zanzibar. 
 Hayati Magufuli aliyezaliwa Chato mwaka 1959, anatarajiwa kuzikwa Ijumaa wiki hii Wilayani Chato, mkoani Geita.
Waziri Mkuu wa Iraq Mustafa al-Kadhemi anakutana na wafanyabiashara wa Saudi Arabia wakati wa ziara yake iliyosubiriwa kwa muda mrefu katika ufalme huo. 

Ziara yake inalengo la kuunda tena uhusiano wa karibu wa kiuchumi na usalama. 
 Safari ya Kadhemi inafanyika baada ya nchi hizo kufungua tena kituo cha kuvuka mpaka cha Arar Novemba kwa mara ya kwanza tangu Riyadh ilipovunja uhusiano wa kidiplomasia na Baghdad mwaka 1990, kufuatia uvamizi wa dikteta wa zamani wa Iraq Saddam Hussein dhidi ya Kuwait. 
 Japo inafahamika kwamba ana uhusiano wa karibu wa kibinafsi na mwana mfalme mrithi Mohammed, lakini al-Kadhemi anajikuta katika hali ngumu mara nyingi akitumbukia katika mivutano inayoendelea kati ya Tehran na mahasimu wake Riyadh na Washington. 
 Mbali na majadiliano juu ya usalama wa mipaka, Waziri Mkuu wa Iraq alisema yeye na ujumbe wake wa mawaziri waandamiziwalitaka kuongeza zaidi ushirikiano wa kibiashara na kiuchumi na ufalme wakati wa ziara ya siku moja huko Riyadh.
Rais wa zamani wa Ghana Jerry Rawlings alifariki Alhamisi akiwa na umri wa miaka 73. Hayo ni kwa mujibu wa taarifa iliyotolewa na ikulu ya Ghana.  

Rawlings atakumbukwa kama kiongozi aliyeongoza mapinduzi ya kijeshi nchini humo, mara mbili na baadaye kuleta mfumo wa demokrasia kwa taifa hilo la Afrika Magharibi.  
 Alimng’oa mamlakani Generali Fredrick Akuffo mnamo mwaka wa 1979 wakati huo akiwa luteni wa jeshi. 
 Baadaye alikabidhi madaraka kwa serikali ya kidemokrasia, lakini miaka miwili baadaye, akaongoza mapinduzi ya pili ya kijeshi, akiishutumu serikali hiyo kwa ufisadi na uongozi dhaifu. 
 Kati ya mwaka wa 1981 ni 1993, Rawlings alitawala akiwa mwenyekiti wa baraza la uongozi wa pamoja wa kijeshi na kiraia. Mwaka wa 1992, alichaguliwa rais chini ya katiba mpya ya Ghana, na kuhudumu kwa mihula miwili, kabla ya kustaafu na kumwachia uongozi mrithi wake, Rais John Kufuor, mwaka wa 2001. 
 Hadi tukitayarisha ripoti hii, ikulu ya Ghana haikuwa imetoa maelezo yoyote kuhusu kilichosababisha kifo chake.
Serikali ya China imetangaza Jumatatu kwamba wachina waliyo owana wanaweza sasa kuzaa hadi watoto watatu, hayo yakiwa ni mabadiliko makubwa kutokana na sera ya hivi sasa inayoruhusu familia kuwa na watoto wawili pekee. 

Mabadiliko hayo yanatokana na takwimu za hivi karibuni zinazoonesha kwamba kiwango cha uzazi kimeshuka sana katika taifa hilo lenye wakazi wengi zaidi duniani. 
 Bejing iliondoa sera ya miongo mingi ya mtoto mmoja kwa familia mwaka wa 2016, na kuruhusu kiwango cha watoto wawili, ikijaribu kuepusha matatizo ya kiuchumi yanayotokana na kuongezeka kwa haraka idadi ya wazee nchini humo. 
 Lakini mabadiliko hayo hayajafanikiwa kuleta matokeo endelevu katika uzazi kutokana na kupanda sana kwa gharama za kulea watoto nchini China, changamoto iliyopo hadi wa leo.
Serikali ya Jamhuri ya Kidemokrasia ya Kongo (DRC) imetangaza Jumamos kuwa habari zilizotolewa awali na serikali hiyo ya Kinshasa kuwa kulikuwepo na mlipuko mpya wa volcano karibu na kulikotokea mlipuko mwengine wiki moja iliyopita kwenye mlima Nyiragongo si za kweli.  

Wizara ya habari na mawasiliano kwenye ujumbe wa Twitter inaeleza kwamba lilikuwa onyo lisilo sahihi kuhusiana na mlipuko kwenye mlima Nyamulagira.  
 Wizara imeeleza kwamba picha zilizochukuliwa kwa ndege iliyo safiri kwenye eneo hilo la volcano zinaonyesha hakuna mlipuko wowote wa volcano na hakuna kitisho chechote kwa makazi ya maeneo ya kaskazini mwa mlima huo Jirani na ule wa Nyiragongo.  
 Taarifa ya wizara ya habari imeendelea kueleza kwamba moshi ulionekana na kusababisha kutolewa onyo ulitokana na kuchomwa kuni kwa ajili ya kupata mkaa, pamoja na wakulima kuchoma nyasi na kusababisha moshi mkubwa.  
 Mapema Jumamosi msemaji wa serikali alikuwa ametaja mlipuko kwenye mdomo wa volcano wa Murara kando ya volcano ya mlima Nyamuragira unaofahamika kua ni volcano yenye kutokota.  
 Watu wapatao 400,000 wameukimbia mji wa Goma mashariki mwa Jamhuri ya Kidemokrasi ya Congo kufuatia onyo la kuripuka tena kwa volkano katika Mlima Nyiragongo. 
   
 Maafisa wa Goma wamesema familia 80,000 ambazo ni sawa na watu 400,000 waliondoka Goma Alhamisi kufuatia tahadhari iliyotolewa na serikali. 
 Wakati huohuo vyanzo vya habari vinaeleza serikali ya Congo inafanya jitihada za kutoa misaada ya maji ya kunywa, chakula na vifaa vingine na wafanyakazi wanasaidia kuwakutanisha watoto waliotengana na familia zao.  
 Awali, ofisi ya Umoja wa Mataifa inayoratibu misaada ya kiutu, OCHA, ilikadiria kuwa takriban watu 400,000 kati ya 600,000 wa mji huo wataathirika na agizo hilo ambalo limetolewa kwenye wilaya 10 kati ya 18.  
 Hadi sasa taarifa zinaeleza kuwa watu 34 wamekufa kutokana na athari za mripuko huo wa volkano wa juma lililopita.
Marekani imetangaza rasmi kwamba itawarejesha nyumbani wanajeshi wake kadhaa katika siku chache zijazo, kufuatia amri ya rais Donald Trump ya kuondoa karibu wanajeshi 2,000 kutoka Afghanistan na 500 kutoka Iraq kabla ya utawala wa Joe Biden kuingia madarakani. 
 Kaimu waziri wa ulinzi wa Marekani Chris Miller, amewaambia waandishi wa habari kwamba idadi ya wanajeshi wa Marekani nchini Afghanistan na Iraq itakuwa wanajeshi 2,500 katika kila nchi kufikia Januari 15. 
 Miller amesema kwamba hatua ya kupunguza wanajeshi hao haitokani na mabadiliko ya sera au malengo ya Marekani kulingana na vita dhidi ya ugaidi na kwamba wanajeshi hao wataondolewa kwa njia itakayohakikisha kwamba wanajeshi wa Marekani wanalindwa, saw ana wanadiplomasia, maafisa wa ujasusi na washirika wa Marekani. 
 Miller amesema kwamba amezungumza na vionozi kadhaa na kuwaarifu kuhusu mpango huo wa Marekani, wakiwemo viongozi wa bunge, katibu mkuu wa NATO na rais wa Afghanistan Ashraf Ghani. 
 Muungano wa NATO sasa una wanajeshi wengi zaidi nchini Afghanistan kuliko Marekani na maafisa wa kijeshi wanasema kwamba Pentagon inawasihi kuendelea kuwa na idadi hiyo ya wanajeshi nchini humo hata wakati rais Trump anapunguza idadi ya wanajeshi wa Marekani.
Msemaji wa jeshi la Ethiopia Alhamisi amesema mashambulizi ya anga yaliofanywa na jeshi mapema wiki hii katika jimbo la Tigray, yaliuwa wapiganaji na sio raia. 

Kanali Getnet Adane ameliambia shirika la habari la Reuters katika mahojiano kwamba wapiganaji katika mji wa Togoga walikuwa wamevaa mavazi ya kiraia. 
 Jumanne, shambulizi la anga kwenye mji huo liliuwa watu 43, afisa wa matibabu ameiambia Reuters. 
 Shambulizi hilo lilifanyika baada ya wakazi kusema kwamba mapigano mapya yalipamba moto siku za karibuni kaskazini mwa mji mkuu wa Tigray, Mekelle. 
 Siku ya Jumatano mkazi wa mji huo aliiambia Reuters shambulizi la anga siku moja kabla liliharibu soko katika mji wa magharibi mwa Mekele. Mkazi huyo ameongeza kuwa binti yake wa miaka miwili alijeruhiwa katika shambulizi hilo. 
 Msemaji wa jeshi amesema wapiganaji hawakua ndani ya soko, lakini walikua wamekusanyika katika mji huo kuadhimisha kumbukumbu ya shambulizi la bomu katika mji mwengine katika jimbo la Tigray, ambalo lilifanyika mwaka wa 1988. 
 Chanzo cha Habari : Reuters na VOA News
Hii itakuwa mara ya kwanza katika uchaguzi wa 2020 Tanzania kwa vyama vya upinzani kuwa na ushirikiano nyuma ya mgombea mmoja. 

Chama cha upinzani cha Chadema nchini Tanzania kimetangaza Jumatatu Zanzibar kuwa kinamuunga mkono mgombea urais wa chama cha ACT Wazalendo katika kinyang’anyiro cha urais visiwani humo. 
 Akihutubia mkutano wa kampeni mjini Unguja mgombea urais wa Jamhuri ya Muungano kupitia Chadema, Tundu Lissu, amesema Maalim Seif Shariff Hamad wa ACT ndio mgombea pekee ambaye anaweza kuishinda CCM Zanzibar. 
   
 “Mtu pekee na chama pekee chenye uwezo wa kuishinda CCM Zanzibar, kiongozi wa Wazanzibari, ni Maalim Seif. Huyo ndiye mtu ambaye sisi Chadema tutamuunga mkono,” alisema Lissu. 
 Ingawa hakusema moja kwa moja kwamba Chadema inamwondoa mgombea wake Zanzibar Said Issa Mohammed katika kinyang’anyiro hicho, matamshi ya Lissu yana maanisha kuwa Chadema haitamnadi mgombea huyo na badala yake itaungana na ACT Wazalendo kumnadi Maalim Seif katika kuwania urais wa Zanzibar. 
 Mgombea urais wa chama tawala cha CCM Zanzibar ni Dkt Hussein Mwinyi ambaye alikuwa Waziri wa Ulinzi katika awamu ya kwanza ya Rais John Pombe Magufuli katika Jamhuri ya Muungano ya Tanzania. Kampeni za uchaguzi wa urais na wabunge Zanzibar zinaanza rasmi Septemba 11. 
   
 Katika mkutano wake wa kwanza wa uchaguzi Zanzibar, Lissu alisema Maalim Seif na wenzake wamekuwa sauti kuu ya upinzani Zanzibar kwa karibu miaka 35 kuitetea Zanzibar na maslahi yake. 
 “Hajawahi kubadilisha msimamo. Alianza akiwa kijana, leo ni mzee lakini msimamo wake juu ya Zanzibar haujatetereka. Huyo ndio mtu ambaye anayeweza kuishinda CCM Zanzibar na huyo ndio mtu ambaye sisi Chadema tutamuunga mkono,” alisema Lissu.
Tume ya uchaguzi ya Ethiopia imeahirisha kufanyika uchaguzi hadi mwezi wa Septemba katika majimbo mawili ya Somali na Harari. 

Upigaji kura uliyotarajiwa kufanyika katika muda wa siku 10 zijazo hautafanyika pia katika jimbo la Tigray ambako kuna mzozo unaoendelea kwa wakati huu. 
 Maafisa wa uchaguzi wanasema kasoro za upigaji kura na matatizo ya kuchapisha vyeti vya kura yamesababisha kucheleweshwa kufanyika uchaguzi huo. 
 Shirika la habari la Uingereza, Reuters limemnukuu mwenyekiti wa tume ya taifa ya uchaguzi Birtukan Mideksa akisema kwamba katika baadhi ya wilaya uchaguzi utafanyika mnamo duru ya pili hapo Septemba 6. 
 Hakuna tarehe iliyotajwa kwa ajili ya uchaguzi wa Tigray. Uchaguzi mkuu ulipangwa kufanyika mwezi Agosti mwaka 2020, lakini uliahirishwa kutokana na janga la virusi vya corona.  
 Chanzo cha Habari : Reuters
Juhudi za kidiplomasia za kuimarisha makubaliano ya kusitisha mapigano kati ya Israeli na kundi la Hamas katika Ukanda wa Gaza zinaendelea Jumatano.  

Mawaziri wa Mambo ya Nje wa Marekani Antony Blinken na Dominic Raab wa Uingereza wanatembelea nchi za Mashariki ya Kati kujaribu kusitisha kabisa ghasia, kuahidi msaada wa kukarabati Gaza na kuanzisha tena mazungumzo ya Amani.  
 Waziri Blinken alikutana na Rais Abdel Fatahh al-Sisi mjini Cairo leo akiendelea na juhudi zake za kuimarisha makubaliano yakusitisha mapigano kati ya Israeli na Hamas yaliyosimamiwa na Misri. 
 Baadae alikutana na Waziri mwenzake Sameh Choukri na Abbas Kamel mkuu wa idara ya ujasusi ya Misri, GIS, maafisa wawili waliokuwa na jukumu kubwa la kufikiwa makubaliano ya kusitisha mapigano.  
 Kabla ya kuwasili Cairo Blinken alikutana na Rais Reuven Rivlin na kumkabidhi mualiko kutoka Rais Joe Biden kutembelea Washington.  
 Wakati wa ziara hii yake ya kwanza Mashariki ya Kati Jumanne mwanadiplomasia mkuu wa Marekani alisema hana mipango ya kufuatilia mazungumzo ya amani kati ya pande mbili kwa hivi sasa. 
 Lakini alieleza matumaini ya kubuni mazingira bora yatakayopelekea mazungumzo ya amani.  
 Hata hivyo alisisitiza kwamba Marekani inaunga mkono suluhisho la kundwa kwa mataifa mawili.  
 Blinken alieleza : "Hatimaye kuna uwezekano wa kuanza tena juhudi za kupatikana suluhisho la mataifa mawili, ambayo tunaendelea kuamini kuwa ndio njia ya dhati kuhakikisha mustakbal wa Israeli kama taifa la Wayahudi na taifa la kidemokrasia na bila shaka kuwapatia Wapalestina taifa wanalostahiki kupata.  
 Katika kujaribu kufikia malengo hayo Blinken siku ya Jumanne alitangaza kufunguliwa tena ubalozi mdogo wa Marekani kwa ajili ya ushirikiano na Palestina mjini Jerusalem, na kuapa kuimarisha uhisiano na Wapalestina. 
 Pamoja na kutangaza msaada wa kiuchumi wa dharura wa dola milioni 360 kwa ajili ya kuikarabati Gaza mbali na dola milioni 250 zilizotangazwa mwezi machi. Na alisema serikali ya Washington inajadili na bunge kutoa dola milioni 75 kwa ajili ya huduma za dharura kuwasaidia Wapalestina. 
 Nayo Misri wiki iliyopita ilitangaza msaada wa dola milioni 500 kuikarabati Gaza.  
 Mbali na Blinken kutembelea Mashariki ya Kati waziri mwenzake wa Uingereza Dominic Raab alikuwa mjini Jerusalem na Ramalllah Jumatano akihimiza kukomeshwa ghasia za mara kwa mara kupitia suluhisho la mataifa mawili. Huko Jerusalem alikutana na mawaziri wa serikali na baadae kukutana na Rais Mahmoud Abass kwenye Ukingo wa Magharibi.  
   
 Raab alieleza kuwa: "Bila shaka tunataka kuona usitishaji mapigano unaheshimiwa. Tunataka kuisaidia Israeli lakini tunawataka pia Wapalestina wafuate njia kuelekea amani ya kudumu. Huenda ikawa vigumu kwa hivi sasa lakini ni lazima tujitahidi."  
 Kwa upande wake Waziri wa Mambo ya Nje wa Jordan Ayman Al-Safadi amekutana na Rais Abass mjini Ramallah kujadili juhudi kuelekea suluhiso la mataifa mawili. 
 Al-Safadi ameeleza kuwa : "Ikiwa tunataka kuzuia kuzuka tena mapigano na ikiwa tunataka kuhifadhi usitishaji mapigano basi hatunabudi kukabiliana na sababu zinazozusha ugomvi. Hiyo inamaana ya kufanya kazi kumaliza ukaliaji wa ardhi, kupata haki za Wapalestina na kusitisha mashambulio dhidi ya haki za Wapalestina katika maeneo yanayokaliwa ya Jerusalem na msikiti wa al-Aqsa.  
 Blinken anakutana na Mfalme Abdullah wa Jordan kabla ya kukamilisha ziara yake ya Mashariki ya Kati leo.
Viongozi wa Kiafrika Ijumaa wameungana na raia wa Zambia, kwa ibada ya maombolezi, ya Kenneth Kaunda. 

Kaunda ni rais mwanzilishi wa taifa hilo la Kusini mwa Afrika, na anafahamika kwa juhudi zake za kuunga mkono uzalendo wa kiafrika. 
 Marais wa Kenya, Afrika Kusini, na Zimbabwe, wako mjini Lusaka, kwa heshima ya kutoa heshima zao za mwisho kwa hayati Kaunda, ambaye alifariki mwezi Juni, akiwa na umri wa miaka 97. 
 Kaunda anakumbukwa kwa kuongoza Zambia kupata uhuru wake, kutoka kwa utawala wa kikoloni wa Uingereza, mnamo mwaka 1964. 
 Pia anafahamika kwa mchango wake wa kuunga mkono harakati za ukombozi, ambazo zilipelekea kupatikana kwa uhuru wa nchi kama Angola, Msumbiji, Namibia, Afrika Kusini na Zimbabwe. 
 Jeshi la Zambia limepeleka mwili wake, katika majimbo 10 ya nchi hiyo, ili raia kutoka maeneo yote ya nchi, waweze kutoa heshima zao za mwisho. 
 Chanzo cha Habari : VOA News/ AFP
Rais wa Marekani Joe Biden Jumatano amefanya ziara yake ya kwanza barani Ulaya tangu kuchukua madaraka ambapo anatarajiwa kufanya mazungumzo ya ngazi ya juu na viongozi kadhaa wa mataifa ya magharibi, kabla ya kufanya kikao wiki ijayo na rais wa Russia Vladimir Putin mjini Geneva Uswizi.  

Mara baada ya kutua Biden alihutubia vikosi vya marekani huko RFA Mildenhall Uingereza, na kuwaeleza kuwa “Tunawashukuru sana na kujivunia uwepo wenu.” Aliongeza kusema kuwa ameweka dhahiri kwamba Marekani itajibu vilivyo iwapo serikali ya Russia itajihusisha kwenye masuala hatarishi. 
 Biden aliongeza kusema kuwa wakati wa ziara yake atahakikishia washirika wa Marekani kushusu nafasi ya taifa lake kwenye masuala ya ulimwengu. Wakati akipanda ndege yake rasmi ya Airforce 1 hapa Marekani, Biden alisema kuwa lengo la ziara yake ni kuimarisha uhusiano na washirika wake huku pia akidhihirishia China na Russia kwamba uhusiano wa Marekani na Ulaya ni dhabiti. 
 Biden alisema kuwa atatangaza kuhusu mbinu mpya ya kutoa chanjo dhidi ya janga la corona kote ulimwenguni.
Rais wa Marekani Joe Biden, atafanya mkutano wake wa kwanza rasmi na wanahabari Machi 25. 
 Hii ni baada ya kukosolewa kwamba hajakutana na wanahabari mapema kwa ajili ya wasaa wa maswali na majibu. 
 Msemaji wa White House, Jen Psaki alitangaza tarehe hiyo akiwa Derby, Pennsylvania, huku rais Biden akiwa anatangaza mpango wa afueni ya corona ya trilioni 1.9 katika vitongoji vya mji wa Philadelphia. 
 Biden amekuwa akitumia muda mchache na wanahabari toka alipoingia madarakani Januari 20, kujibu swali moja ama mawili na kuondoka. 
 White House imeeleza hatua hiyo kama kuchukuwa tahadhari ya virusi vya corona na kuwa ndiyo sababu ya yeye kufanya hivyo.
Jumla ya watoto 125 waliokuwa wanasafirishwa kwenda Ulaya ni kati ya wale waliokamatwa baharini wiki hii na mamlaka ya Libya nje ya pwani ya bahari ya Mediterranean, shirika la Umoja wa Mataifa linalosimamia maslahi ya watoto limesema Ijumaa, likiongeza kuwa wengi wanashikiliwa katika vituo kadhaa. 

Watoto ambao wanakimbia vita na umaskini hutumia usafiri hatari wa baharini kuelekea Ulaya, ulijumuisha watoto 114 waliosafiri peke yao, UNICEF imeongeza katika taarifa yake. 
 “Wengi wa wale waliookolewa wanapelekwa katika vituo vya kuwashikilia ambavyo vina msongamano nchini Libya vyenye hali mbaya kabisa na bila au kiasi kidogo cha upatikanaji wa maji na huduma za afya. Takriban watoto 1,100 wako katika vituo hivi,” imeeleza taarifa hiyo. 
 UNICEF imeisihi mamlaka nchini Libya kuwaachia watoto wote na kuacha kuwashikilia katika vituo vya uhamiaji. 
 Katika miaka hiyo tangu maandamano yaliyokuwa yanaungwa mkono na NATO 2011 yaliopelekea kupinduliwa na kuuawa kwa kiongozi wa muda mrefu Moammar Gadhafi, Libya iliyoko katika vita imekuwa ni sehemu kuu ya kituo cha mpito cha wahamiaji wanaokimbia Afrika na Mashariki ya Kati.
Tedros amesema baadhi ya nchi zenye kipato cha juu zinaingia mikataba na watengenezaji wa chanjo ambapo inadhoofisha mikataba ambayo COVAX imefanya na kampuni hizo hizo za kutengeneza madawa 

Mkuu wa shirika la afya Duniani-WHO, Tedros Adhanom Ghebreyesus, Jumatatu amesema baadhi ya mataifa tajiri Duniani yanadumaza juhudi zinazofanywa na shirika lake na marafiki zake kupata chanjo kwenda mataifa maskini sana Duniani. 
 Tedros alishiriki katika mkutano wa pamoja kwa njia ya video na Rais wa Ujerumani Frank-Walter Steinmeier wakizungumzia kuhusu mpango wa chanjo ya kimataifa uliowezeshwa na WHO na COVAX uliobuniwa kupata na kusambaza kwa usawa chanjo za COVID-19 kote Duniani. 
 Akizungumza kutoka makao makuu ya WHO mjini Geneva, Tedros amesema baadhi ya nchi zenye kipato cha juu zinaingia mikataba na watengenezaji wa chanjo ambapo inadhoofisha mikataba ambayo COVAX imefanya na kampuni hizo hizo ikipunguza idadi ya dozi ambazo COVAX inaweza kununua. 
 Hata hivyo Ghebreyesus hakuzitaja nchi hizo. Mkuu huyo wa WHO amesema anahakikisha kuwa kuna chanjo za kutosha huku zikishirikisha mataifa maskini sana duniani ili kusaidia kila mtu.
Muungano wa waalimu nchini Zimbabwe umekataa nyongeza ya mshahara ya asilimia 100. 

Nyongeza hiyo ni sehemu ya juhudi za serikali kutaka walimu warudi kazini. 
 Walimu wanasema kwamba mshahara wa dola 180 ni mdogo sana ikilinganishwa na kiwango cha umaskini nchini humo ambacho kimefikia dola 540. 
 Wanafunzi nchini Zimbabwe wanakwenda shule kila siku, lakini hakuna masomo yanaendelea kutokana na mgomo wa walimu wanaotaka nyongeza ya mshahara. 
 Shule zilifungwa nchini Zimbabwe mnamo mwezi Machi kufuatia janga la virusi vya Corona. 
 Serikali ya Zimbabwe imetangaza kuwapa walimu mshahara wa dola 180 mkwa mwezi lakini muungano wa waalimu umekataa nyongeza hiyo. 
 Tkavafira Zhou, ni rais wa muungano wa waalimu nchini Zimbabwe. 
 “Kile wafanyakazi wanataka ni mishahara inayolingana na hali ya uchumi ilivyo sasa. Wanataka kulipwa kati ya dola 520 na 550 kwa mwezi. Mshahara wanaopata walimu sasa hata hauwezi kuwasaidia kuelimisha Watoto wao wenyewe na kutekeleza majikumu yao nyumbani.” 
 Waziri wa elimu ya juu wa Zimbabwe Amon Murwira anasema kwamba kiwango kipya cha mshahara ndicho kile serikali inaweza kulipa kwa sasa na ana matumaini kwamba walimu watakubali na kurudi kazini. 
 "Serikali inazingatia sana maslahi ya walimu na raia wote wa Zimbabwe wakiwemo wanafunzi. Kwa sasa, walimu wanapewa asilimia 10 ya kufanya kazi katika mazingira magumu na tunatarajia kwamba hatua ambazo serikali inachukua zitasaidia sana katika kuboresha maisha ya wafanyakazi wake. Tunatarajia kwamba walimu watawajibika na kurudi kazini kwa ajili ya wanafunzi ambao hatuwezi kuwatumia kama mtego kutimiza mahitaji yetu.” 
 Munyaradzi Masiyiwa ni mwalimu wa sayansi katika shule ya upili. Ana umri wa miaka 33. Anasema kwamba anapata pesa nyingi akiuza fagio kwa watu barabarani ikilinganiswa na kufundisha. 
 “Siwezi hata kununua chakula cha kutosha kulisha familia yangu kwa kutegemea mshahara. Hatua ya serikali ni kejeli kwa walimu. Tunaomba serikali kuangazia swala hili kwa uzito unaostahili sasa hivi, sio kesho. Kama kweli tuna serikali ya watu wa Zambabwe, inastahili kuchukua hatua.” Amesema Masiyiwa. 
 Kando na kutaka kulipwa mshahara wa dola 500 kila mwezi, walimu wanataka vifaa vya kutosha kujikinga dhidi ya maambukizi ya virusi vya Corona ndipo warudi darasani. 
 Serikali inasema kwamba imenunua vifaa hivyo vinavyogharimu dola milioni 6 kwa ajili ya shule. 
 Serikali hata hivyo imetishia kuwafuta kazi walimu wanaokataa kurudi kazini. 
 Imetayarishwa na Kennes Bwire, VOA, Washington DC
Kampuni ya kusafirisha mafuta katika kanda ya mashariki ya Marekani, Colonial Pipeline, imetangaza Ijumaa imeanza kusafirisha kwa ukamilifu mafuta. 

Usafirishaji huo umerejea kwa vituo vyote katika kanda hiyo baada ya upungufu wa wiki moja, kufuatia shambulio la udukuzi kwenye liliosababisha kuzimwa mitambo yake. 
 Shambulio hilo ambalo lilikuwa kubwa kabisa kutokea katika miundombinu ya nishati ya Marekani lilisababisha taharuki katika majimbo ya kusini mashariki ya Marekani ambapo bei ya mafuta ilipanda na waendesha magari kukimbilia kujaza mafuta kwenye magari yao. 
 Taharuki hiyo ilisababisha mlolongo wa magari katika vituo vya kujaza mafuta kwa wiki nzima. 
 Colonial Pipeline ilitangaza jana usiku kwamba mitambo yake imeanza kufanya kazi na hivyo usafirishaji mafuta kupitia mabomba yake mawili makuu yananaza kazi kwa ukamilifu leo. 
 Rais Joe Biden aliwahakikishia waendesha magari hapa Marekani kwamba utowaji mafuta unatarajiwa kurudi katika hali ya kawaida mwishoni mwa wiki hii.
Baadhi ya nchi maskini, zilizo stushwa kuona nchi tajiri zikipokea milioni ya chanjo za COVID-19, zimeamua kutosubiri kupelekewa chanjo kutoka Shirika la Afya Duniani na makundi mengine, na badala yake wameanza kufanya makubaliano yao binafsi kuagiza chanjo hizo. 

Juan Carlos Sikaffy, rais wa Baraza la Biashara Binafsi Honduras, ameliambia shirika la habari la Associated Press kuwa Honduras “haiwezi kusubiri mchakato unaofuata urasimu au maamuzi yanayo potoshwa” kuwapatia wananchi “hali ya utulivu” kwa kuwapatia chanjo ya COVID-19 
 Baraza la Biashara Binafsi Honduras limeshiriki katika kufikia makubaliano ya kununua chanjo kwa taifa hilo la Amerika ya Kati kwa kutoa dhamana ya benki. 
 Serbia pia imefuatilia yenyewe chanjo iliyoko katika soko pamoSja na kuwa tayari imepokea euro milioni 4 kwa programu ya COVAX ya Shirika la Afya Duniani (WHO), iliyoundwa kusambaza chanjo za COVID kwa uwiano unaotakiwa. 
 Rais wa Serbia Aleksandar Vucic alisema hawezi kusubiri COVAX baada ya kuona nchi tajiri zikinunua idadi kubwa ya chanjo hizo muhimu. 
 “Inaonekana kana kwamba wanakusudia kuwachanja paka na mbwa wao wote pia,” alisema. 
   
 Mkuu wa Shirika la Afya Duniani amezitaka kampuni za kutengeneza dawa siku ya Ijumaa kuruhusu matumizi ya viwanda vyao ili kuongeza uzalishaji wa chanjo za COVID-19. 
 Akizungumza kwa njia ya mtandao kutoa taarifa kutoka Geneva, Tedros Adhanom Ghebreyesus alisema kinacho hitajika ni “kuongeza uzalishaji kwa wingi.” 
 Ameeleza kuwa kampuni ya Ufaransa Sanofi imetangaza itaruhusu miundo mbinu ya kiwanda chake kusaidia katika uzalishaji wa chanjo ya Pfizer/BioNTech na kuzitaka kampuni nyingine kufanya hivyo pia. 
 “Tuna vishawishi viwanda vyote kushirikiana katika matumizi ya takwimu na teknolojia zao kuhakikisha chanjo inapatikana kwa wote.”  
 Pia amerejea wito wake kwa nchi tajiri kutoa dozi za chanjo kwa nchi maskini watakapo kuwa wamemaliza kuwachanja wafanyakazi wa afya na wazee.
Mamlaka ya ushirikiano wa serikali za nchi za pembe mwa Afrika kwa ajili ya maendeleo IGAD, imeondoa marufuku ya usafiri aliyokuwa amewekewa makam wa rais wa kwanza wa Sudan kusini Riek Machar. 
 Hatua hiyo inamruhusu Machar kusafiri katika nchi yoyote mwanachama wa Igad. 
 Machar aliwekewa marufuku hiyo wakati wa vita vya Sudan kusini. 
 Uamuzi huo umetolewa baada ya kikao cha viongozi wa nchi za IGAD, uliofanyika Djibouti, Jumapili. 
 Mkutano huo uliitishwa kujadili usalama katika kanda hiyo, Pamoja na janga la virusi vya Corona. 
 Zaidi ya watu 290,000 wameambukizwa virusi vya Corona na 5,400 kufariki katika nchi za IGAD.
Mgombea wa upinzani ameshinda uchaguzi nchini Ushelisheli kwa mara ya kwanza tangu mwaka 1977. 
 Baada ya kutangazwa mshindi, Wavel Ramkalawan ameahidi kupandisha kima cha chini cha mshahara baada ya janga la covid 19 kuathiri uchumi wa taifa hilo linalotegemea sana utali. 
 IKulu ya Ushelisheli imesema katika taarifa kwamba Ramkalawan na makamu wake Ahmed Afif wataapishwa leo. 
 Ramkalawan, ambae ni kasisi wa zamani wa kanisa la Anglican alimshinda rais Danny Faure baada ya kuwania urais bila maafanikio kwa miongo mitatu. 
 Ramkalawan alipata asilimia 54 ya kura naye rais Faure alipata asilimia 43.5 katika uchaguzi uliofanyika mwishoni mwa wiki iliyopita, tume ya uchaguzi imesema. 
 Imetayarishwa na Patrick Nduwimana, VOA, Washington DC
Umoja wa Afrika (AU) unatoa wito kwa nchi wanachama kuongeza juhudi zao katika kusitisha migogoro na utumiaji silaha barani humo.  

Umoja huo ukiadhimisha miaka 57 tangu kuanzishwa kwake Jumatatu Mei 25, umefanya mikutano kadhaa kupitia mtandao pamoja na tamasha la wanamuziki wa Afrika wakiwa nyumbani chini ya mada ya mwaka huu ya "Tunyamazishe silaha barani Afrika."  
 AU ilianda mkutano kwenye mtandao uliyoongozwa na Mwenyekiti wa sasa wa AU Cyril Ramaphosa, ambaye pia ni Rais wa Afrika Kusini pamoja na Mwenyekiti wa kamisheni ya Afrika, Moussa Faki Mahamat. 
 Viongozi hao waliwahutubia Waafrika kote duniani kwa lengo la kuhamasisha upya kauli mbiu hiyo.  
 Katika hotuba yake rais Ramaphosa amesema inabidi watu kutumia funzo lililopatikana wakati huu wa janga la corona na kusitisha migogoro barani humo.  
 Inaripotiwa kwamba idadi ya migogoro na uhalifu wa kutumia bunduki ilishuka sana pale nchi nyingi zilipo walazimisha wakazi kubaki nyumbani ili kupambana na ugonjwa wa COVID-19.  
 Kwa upande wake mwenyekiti Mahamat aliyeanzisha mfuko maalum mwezi Machi kuchangisha dola milioni moja kusaidia nchi za Afrika kuimarisha mifumo yao ya afya na hasa kuwasaidia wananchi kukabiliana na matatizo ya kiuchumi na kijamii kutokana na janga hilo, amewataka Waafrika kuchanga popote pale walipo.  
 Rais wa zamani wa Zambia Kenneth Kaunda alikuwa mgeni wa heshima akiwa kiongozi wa mwisho hai aliyekuwepo pale Umoja wa Nchi Huru za Afrika, OAU ulipoanzishwa mjini Addis Ababa tarehe 25 Mei, 1963. 
  Mbali na mkutano huo kulikuwa na mkutano wa baadhi ya viongozi wa Afrika Magharibi kuzungumzia mustakbal wa kiuchumi wa bara hilo pamoja na tamasha kuu la wanamuziki kutoka takriban kila nchi kupitia ukurasa wa Youtube ili kusaidia kuchangisha fedha kupambana na janga la corona. 
 Imetayarishwa na mwandishi wetu Abdushakur Aboud, Washington, DC.
Uingereza imeiongeza Uganda kwenye orodha ya mataifa ambayo wasafiri wake hawataruhusiwa kuingia nchini humo, kuanzia tarehe 30 mwezi huu.  

Haya yanajiri wakati ambapo maambukizi ya aina mpya ya virusi vya Covid 19, yanaongezeka kwa kasi nchini Uganda. 
 Hadi sasa, Uganda imekuwa kwenye orodha ya nchi ambazo raia wa Uingereza walikuwa wametahadharishwa kutotembelea. 
 Lakini sasa ni wakazi tu na raia wanaorejea watakaoruhusiwa kuingia nchini Uingereza, kuanzia Jumatano wiki ijayo. 
 Uganda inapambana na wimbi jipya la janga la Corona, na idadi ya maambukizi na vifo imekuwa ikiongezeka kwa kasi tangu mwishoni mwa mwezi Mei. 
 Rais Yoweri Museveni alitangaza Ijumaa kuwa siku ya mapumziko ili kufanya maombi ya kitaifa na kuomboleza na familia, ambazo zimewapoteza wapendwa wao kutokana na ugonjwa huo. 
 Habari hii inatokana na vyanzo mbalimbali ikiwemo VOA News
Moto ulioanza baada ya mtungi wa oxygen kulipuka umeuwa watu wasiopungua 82 na wengine 110 kujeruhiwa katika hospitali moja mjini Baghdad iliyokuwa inavifaa vya kuwahudumia wagonjwa wa COVID-19, Msemaji wa Wizara ya Mambo ya ndani amesema Jumapili. 

Moto ulioanza baada ya mtungi wa oxygen kulipuka umeuwa watu wasiopungua 82 na wengine 110 kujeruhiwa katika hospitali moja mjini Baghdad iliyokuwa inavifaa vya kuwahudumia wagonjwa wa COVID-19, Msemaji wa Wizara ya Mambo ya ndani amesema Jumapili. 
 “Tunahitaji kwa haraka kupitia tena hatua zote za kuhakikisha usalama katika hospital zote kuepusha tukio kama hili la kusikitisha kutokea tena siku za usoni,” msemaji wa wizara Khalid al- Muhanna amekiambia kituo cha televisheni, akitoa taarifa ya vifo. 
 Moto huo ulizuka Jumamosi katika hospitali ya Ibn Khatib eneo la Diyala Bridge. 
   
 Ali Bayati, mjumbe wa Iraq wa Ubalozi wa Iraq unaosimamia haki za binadamu, alisema awali idadi kamili ya vifo bado haijatangazwa rasmi lakini inaweza ikawa kati ya vifo 30-45. 
 Ndugu za wagonjwa walikuwa wanahangaika wakati wa moto huo kuwaokoa ndugu zao wapendwa. 
 Mtu moja aliyekuwa anamtembelea ndugu yake alieleza jinsi watu walivyokuwa wanaruka kutoka madirishani kukimbia moto huo. 
 “Moto ulienea, kama vile petroli … nilimchukua kaka yangu nje mtaani, karibu na sehemu ya ukaguzi wa magari. Halafu nikarejea na kwenda tena juu baada ya hapo. Ghorofa ya mwisho, ambayo ilikuwa haijashika moto. Nikamkuta msichana hawezi kupumua, umri miaka 19, alikuwa hawezi kupumua, Alikuwa anakaribia kukata roho,” amesema Ahmed Zaki 
 “Nilimbeba mabegani mwangu, na kukimbia chini. Watu walikuwa wanaruka … MadaktarI waliangukia katika magari. Kila mtu alikuwa anaruka kutoka ghorofani. Na niliendelea kwenda tena juu na kuwachukua watu nakuwaleta chini tena,” Zaki amesema.  
 Wagonjwa walihamishiwa katika hospitali nyingine, vyanzo vya habari vilieleza. Lakini familia kadhaa zilikuwa bado hospitalini baada ya moto huo kuzimwa kwa masaa kadhaa baadae kwa kuwa hawakujua ndugu zao wako wapi. 
 Waziri Mkuu Mustafa al-Kadhimi ameagiza uchunguzi ufanyika juu ya moto huo.  
 “Tukio kama hili ni Ushahidi wa uzembe na hivyo nimeagiza uchunguzi uanze mara moja na meneja wa hospitali na viongozi wa usalama na ukarabati wa hospitali hiyo wakamatwe pamoja na wote wanaohusika mpaka pale tutakapo watambua wale waliofanya uzembe huo na kuwawajibisha,” amesema katika tamko lake.
Karibu watu 400,000 wamekimbia mashambulizi ya wanamgambo kaskazini mwa Msumbiji, shirika la Umoja wa Mataifa linalohudumia wakimbizi (UNHCR) limesema Jumatatu.  

Shirika hilo limeonya kwamba mzozo huo unaweza kuvuka mipaka ya taifa hilo iwapo nchi jirani hazitasaidia kukabiliana na uasi huo nchini Msumbiji. 
 Jimbo la kaskazini mwa Msumbiji la Calbo Delgado ambalo ni mwenyeji wa mradi wa uchimbaji wa gesi yenye thamani ya dola billioni 60, linakabiliwa na uasi wenye uhusiano na kundi la kigaidi la Islamic State ambao umeongezeka sana mwaka 2020, huku wanamgambo wakishambulia mara kwa mara jeshi la serikali na kuteka miji kadhaa. 
 Valentin Tapsoba, kiongozi wa UNHCR kusini mwa Afrika amesema familia ambazo zilikuwa zimeanza kurejea katika maisha ya kwaida baada ya hasara kubwa zilizo sababishwa na kimbunga Kenneth mwaka wa 2019 zililazimika kukimbia tena mashambulizi ya wanamgambo. 
 Msemaji wa Rais wa Zimbabwe George Charamba amesema viongozi wa Msumbiji, Zimbabwe, Afrika kusini, Botswana na Tanzania walikuwa wanatarajiwa kukutana leo kuhusu uasi wa Msumbuji. 
 Tapsoba amesema watu laki 424,000 walitoroka uasi katika miji ya Niassa, Nampula na Pempa.
Ripoti kutoka vyanzo vya kutegemewa zinasema kuwa mkuu wa shirika la afya duniani, WHO, Tedros Adhanom Ghebreyesus, anapanga kuwania nafasi hiyo kwa muhula wa pili wa kipindi cha miaka mitano.  

Tedros mwenye asili ya Ethiopia mwaka wa 2017 alifanyika kiongozi wa kwanza kutoka Afrika kuongoza shirika hilo la Umoja wa mataifa lenye makao yake makuu mjini Geneva, Uswizi. 
 Kiongozi huyo amekuwa akionekana sana kwenye vyombo vya habari hasa baada ya kuzuka kwa janga la virusi vya corona mjini Wuhan, China mwishoni mwa 2019. 
 Kwa mujibu wa shirika la habari la Reuters, msemaji mmoja wa shirika hilo amesema kuwa haliwezi kutaja majina ya watu wanaonuia kuchukua nafasi hiyo. 
 Hata hivyo mataifa yote 194 wanachama wa WHO yana hadi Septemba kutuma majina ya watu yanayopendekeza kupitia barua za siri , kwenye bodi ya shirika hilo habla ya uchaguzi kufanyika mwaka ujao. 
 Wanadiplomasia wameambia Reuters kwamba uungaji mkono wa Tedros kutoka kwa mataifa ya kiafrika ni muhimu ingawa kuna tashwishwi iwapo ataungwa mkono na taifa lake la Ethiopia lililomuidhinisha wakati wa nyuma. 
 Imetayarishwa na Harrison Kamau
White House na maafisa wa Wizara ya Ulinzi wanatetea maamuzi ya kutathmini kwa undani  hatari ambazo vikundi vya siasa kali vya wazungu ndani ya Marekani vinaendeleza, na kupuuzia ukosoaji dhidi ya hatua hiyo kuwa hatua hizo zitapelekea kile wanachokiita mtihani wa kisiasa.  

Ghadhabu za awali juu ya juhudi hizo mpya kuangalia vikundi vya siasa kali ndani ya Marekani kufuatia uvamizi wa Januari 6 ndani ya Jengo la Bunge la Marekani zimeendelea kuongezeka siku za karibuni, kutokana na uamuzi wa Waziri wa Ulinzi Lloyd Austin kuamuru shughuli za kijeshi kusitishwa ili kuchunguza ukubwa wa tatizo hili. 
 Uongozi wa Biden ulikataa upingaji huo Ijumaa, ukisisitiza kuwa hakuna ambaye anajaribu kuingilia haki ya kikatiba ya uhuru wa kujielezea. 
 “Hatuwafuatili watu kwa sababu za mafungamano yao ya kisiasa au Imani zao za kisiasa au matamshi yao au shughuli zao za kisiasa zinazo lindwa na katiba,” afisa mwandamizi amewaambia waandishi jioni Ijumaa kwa sharti jina lake lisitajwe kutokana na suala hilo kuwa nyeti. “Sisi tunafuatilia vitendo vya uvunjifu wa amani.” 
 Msemaji wa Wizara ya Ulinzi alikanusha mapema kabisa madai hayo. 
 “Hoja ya kuwa hatua hii ya kuchunguza vikundi vya siasa kali kwa hakika ni mtihani wa kisiasa, hilo sio kweli na wala halipo kabisa,” Msemaji wa Wizara ya Ulinzi John Kirby alisema wakati akitoa muhtasari huo Ijumaa. 
 “Tunawasihi wanajeshi wetu kupiga kura. Tunashawishi kujiandikisha na vyama vya saisa wanavyo vipenda,” Kirby ameeleza zaidi. 
 “Bila ya kujali ni motisha ya namna gani, unapovunja amri nzuri na nidhamu. Unapokiuka kanuni za uadilifu wa kijeshi, unapovunja sheria za kiraia, hapo tuna tatizo.” 
 Baadhi ya ukosoaji zaidi wa umma uliotolewa umesikika kutoka kwa mbunge mpya mrepublikan aliyechaguliwa Lauren Boebert, kutoka Colorado, aliyetuma ujumbe wa Twitter Alhamisi kwamba kusitisha shughuli zote za Wizara ya Ulinzi “si jingine bali ni jaribio la kisiasa la mashujaa wetu wanaume na wanawake.” 
 “Ni fedheha na hatari kuwatumia wanajeshi ambao wanahatarisha maisha yao kuilinda Marekani kwa maslahi ya kisiasa,” amesema.
Rais Trump anapanga kuzungumza kila siku katika siku nne za mkutano huo na hatimaye atatoa hotuba yake akiwa Washington ya kukubali kuteuliwa na chama kuwania muhula wa pili madarakani 

Wajumbe wa Republican nchini Marekani wanaanza kukutana wiki hii huko Charlotte kwenye jimbo la North Carolina, ambapo wanatarajiwa kumteuwa Rais Donald Trump kama mgombea wao atakayekabiliana na M-democrat Joe Biden, Makamu Rais wa zamani kwenye kinyang’anyiro cha uchaguzi mkuu wa urais mwezi Novemba. 
 Rais Trump anakabiliana hivi sasa na matatizo ya uchumi, maandamano yanayoendelea juu ya dhuluma za kijamii na rangi, Pamoja na kukosolewa kufuatia namna alivyoshughulikia janga la virusi vya Corona ambalo limeuwa zaidi ya wamarekani 176,000 huku akiwa nyuma ya Biden kwenye kura nyingi za maoni ya kitaifa. Hata hivyo mkuu wa wafanyakazi wa White House, Mark Meadow amesifia maadili ya kazi za mkubwa wake huku akitilia mkazo anastahili kuendelea na muhula wa pili. 
 "Rais kila siku, sio tu amejiandaa, lakini anafanya kazi kubwa kuliko rais yeyote ambaye nimewahi kupata fursa ya kumfanyia uchunguzi na kusoma kuhusu kile anachotaka kuhakikisha kwamba tunasonga mbele katika wakati mgumu, ajenda muhimu kwa watu wa kawaida Marekani wanaofanya kazi kwa bidii". 
 Wakati huo huo mpinzani wa Rais Trump, Joe Biden aliweka historia wiki iliyopita kwa kumteuwa seneta Kamala Harris, kama mgombea mwenza wake. Harris ni mwanamke wa kwanza mweusi kuteuliwa kwenye wadhifa huo na chama kikubwa cha kisiasa, na naibu meneja kampeni, Kate Beningfield, anasema lengo la Biden ni ushirikishwaji na ahadi ya kuponya taifa wakati linakabiliwa na janga la virusi vya Corona.  
 "Kama Rais, Joe Biden ataweza kuwakutanisha watu kwenye meza moja, kukamilisha changamoto muhimu na kupata nafuu kwa watu ambao wanahitaji hilo, kwenda kwa wafanyabiashara wadogo ambao wanaumia hadi familia zinazofanya kazi ambazo zinaumia". 
 Takribani wajumbe wa Republican 336, kati ya zaidi ya 2,400 watakuwa Charlotte, Jumatatu baada ya hapo mkutano wa chama hicho utahamia kwenye maeneo yanayofanya matukio kwa njia ya video. 
 Wanafamilia wengine wa Rais Trump watazungumza kwenye matukio mbali mbali wiki hii, akiwemo mkewe Melania Trump. Rais anatarajiwa kuonekana kila siku usiku kuanzia Jumatatu, na siku ya Alhamis atatoa hotuba akiwa White House ya kukubali rasmi uteuzi wa chama kuwania muhula wa pili madarakani.
Rais wa Marekani Joe Biden siku ya Jumanne ataelekea huko Tulsa, Oklahoma kuadhimisha miaka mia moja ya Mauaji ya halaiki ya huko Tulsa, genge la wazungu lilifanya uhariibifu mwaka 1921 lilivamia jamii ya Weusi na kuuwa watu wapatao 300 na kuacha wengine 10,000 wakiwa hawana makazi. 
 Hadi leo, ni kipindi katika historia ya Marekani juu ya ghasia za rangi ambapo Wamarekani wengi wana ufahamu mdogo, hata wakati nchi inakabiliana na ubaguzi wa siku hizi kukabiliana na shutuma za manyanyaso ya polisi kwa makundi ya wachache, ukosefu wa usawa wa kiuchumi na mijadala mikali juu ya masharti mapya ya upigaji kura ambayo wakosoaji wanasema yanalenga kuzuia kuibuka kwa wapiga kura weusi na Wahispania ili kupunguza ushawishi wao. 
 Inaelekea kuna watu watatu tu, waliosalia wote wenye umri wa miaka mia moja, kwa jamii ya watu weusi waliokuwa na mafanikio huko Tulsa waliojulikana kama Black Wall Street. Shambulio hilo la kibaguzi lilitokea miongo minne kabla ya Harakati za Haki za Kiraia za mara kwa mara za miaka ya 1960 ambazo zilipelekea haki za kupiga kura kwa Wamarekani Weusi hata wakati mjadala unaendelea sasa juu ya upatikanaji wa haki ya upigaji kura.
Aliyekuwa mbunge wa Singida mashariki na mwanasiasa maarufu wa upinzani, Tundu Lissu, ametangaza rasmi nia ya kugombea urais nchini Tanzania katika uchaguzi wa Oktoba, 2020. 

Lissu ametangaza nia ya kugombea urais akiwa nje ya nchi. 
 Katika hotuba yake ya dakika 37 sekunde 42 kupitia mtandao wa kijamii wa Facebook, Lissu, wakili ametangaza kuwasilisha maombi ya kugombea urais wa Jamhuri ya Muungano wa Tanzania kupitia chama chake cha Chadema. 
 Lissu, mwenye umri wa miaka 52 ambaye yupo uhamishoni tangu aliposafiri nje ya Tanzania kwa matibabu baada ya kunusurika kifo alipopigwa risasi 16 na watu ambao hadi sasa hawajulikani, ameangazia ukandamizaji, demokrasia na haki za binadamu katika maelezo yake aliyoyatoa wakati wa kutangaza nia ya kuwania nafasi ya juu ya uongozi nchini Tanzania. 
 Madai ya Lissu kuhusu utawala wa Magufuli 
 Lissu amedai kwamba utawala wa miaka mitano wa Rais wa sasa John Pombe Magufuli, unaomalizika mwaka huu, umeiweka Tanzania katika mtihani mkubwa kiuchumi, kisiasa na kidiplomasia. Amesema Tanzania ipo katika njia panda na uchaguzi mkuu wa Oktoba ni muhimu sana katika kurejesha uhai wa nchi. 
 “Badala ya kuzingatia mazingira halisi ya kiuchumi ndani na nje ya nchi yetu, Rais Magufuli ameendesha uchumi wetu bila sera au mipango madhubuthi ya kiuchumi bali kwa kutumia amri za kiutendaji na majukwaa ya siasa. 
 Bila sera inayoeleweka au mipango thabithi ya kiuchumi au ya kibiashara, sasa serikali yetu imejiingiza kwenye biashara kuanzia kuuza na kununua mazao ya biashara, mabenki, uchimbaji madini, hadi biashara ya kuendesha shirika la ndege” amesema Tundu Lissu. 
 Lissu ameongeza kwamba “Kwa kutumia njia hizo za amri za kisiasa, vyombo vya ulinzi na usalama vikiwemo jeshi la wananchi la Tanzania, jeshi la polisi, taasisi ya kuzuia na kupambana na rushwa, na idara ya usalama wa taifa pamoja na mamlaka ya kodi TRA, vinatumika kukamata kwa nguvu na kutaifisha mali za wafanyabiashara wetu wa ndani na makampuni ya wawekezaji kutoka nje. Hata wakulima wadogo wa vijijini hawajaachwa salama kama ilivyotokea kwenye zao la korosho mwaka jana ambapo wakulima walinyang’anywa zao lao kwa nguvu za kijeshi na ukatili mkubwa kwa amri ya rais Magufuli mwenyewe”.  
 Kulingana na Lissu, miaka mitano zaidi ya Magufuli itakuwa ya kuharibu zaidi uchumi wa Tanzania, mfumo wa demokrasia, haki za binadamu na maslahi ya jumla ya nchi. 
 Haki za kibinadamu Tanzania 
 Lissu amedai kwamba haki za kibinadamu na utawala wa sheria umechanwa vipande vipande na Tanzania imekuwa nchi ya vilio na machozi, utekaji nyara,mateso na ukandamizaji kwa wakosoaji wa serikali kwa kuwafungulia kesi za kupandikiza, mauaji ya wananchi, ukosefu wa uhuru wa vyombo vya habari ni baadhi ya mambo Lissu amemkosoa Magufuli wakati anatangaza nia yake ya kugombea urais, akitoa orodha ya watu wanaodaiwa kupotea, kuuawa, kukamatwa au kuteswa wakati wa utawala wa Magufuli. Orodha hiyo ni Pamoja na wanasiasa, wafanyabiashara na waandishi wa habari. 
 “Nchi yetu imekuwa nchi ya wajane, yatima na vilema” amedai Lissu na kusema kwamba “ndani ya miaka 5 ya utawala huu, utaratibu wote wa haki za biandamu na utawala wa sheria umechanwa vipande vipande na serikali ya rais Magufuli na vyombo vyake vya ulinzi na usalama”. 
 Amewasilisha taarifa rasmi ya kutangaza nia ya kugombea urais kwa katibu mkuu wa chama cha Chadema, miongoni mwa vigezo vyake na sifa za kuwania urais ikiwa ni pamoja na kupigania katiba mpya, kuwa rais wa chama cha mawakili kabla ya uongozi wake kukatizwa kikatili kwa kupigwa risasi 16, kuwa na msimamo thabithi katika kutetea maslahi ya raia na taifa kwa jumla, akidai kuboresha uchumi, demokrasia, kushughulikia kile amekitaja kama kilio na hofu ya watanzania, na kuwaondoa katika kile alichodai maisha ya ukandamizaji.  
 Tundu Lissu amesisitiza kwamba hana doa lolote maishani mwake, hajawahi kushitakiwa, kutuhumiwa, au kuadhibiwa mahakamani na kwamba hakuna lolote linaloweza kumfutia sifa ya kugombea urais Tanzania, licha ya spika wa bunge la Tanzania Job Ndugai kumuondoa katika wadhifa wake wa ubunge.  
 Msimamo wa kisheria kuhusu Lissu 
 Lakini je,changamoto gani inamsubiri Lissu katika safari yake ya kugombea urais Tanzania, ikizingatiwa kwamba ametangaza nia akiwa nje ya nchi? James Masawe ni mwanasheria, Tanzania. 
 “Ajenge hoja kabla ya chama chake kumteua. Auze hoja zake kwa wananchi kama anaamini wananchi wanaweza kumteua kuwa rais. Kwa hivyo sidhani kama kuna hoja yeyote kisheria kumzuia Tundu lissu kugombea urais Tanzania”, amesema mwanasheria Masawe. 
 Tundu Lissu ameahidi hatolipiza kisasi kwa kupigwa risasi na badala yake kuongoza maridhiano, linajadiliwa sana kwenye mitandao ya kijamii nchini humo kwa hisia tofauti, wafuasi wa chama tawala CCM wakimkosoa vikali huku upande wa upinzani wakikaribisha hatua hiyo. 
 Uchaguzi wa Tanzania utafanyika tarehe 25 Oktoba mwaka huu. 
 Imetayarishwa na Mwandishi wetu Kennes Bwire, VOA, Washington DC
Chanzo kimoja ambacho hakikuweza kutambuliwa kwa jina au utaifa, kilisema ujumbe wa Sudan utajumuisha maafisa wa usalama na upelelezi lakini tarehe maalumu kwa ziara ya wiki ijayo bado haijajulikana 

Sudan inapanga kutuma ujumbe rasmi wa kwanza kwa Israel wiki ijayo ili kuimarisha uhusiano wa nchi hizo mbili ambao ulianzishwa mwaka jana chini ya upatanishi wa Marekani, vyanzo viwili vimesema Jumanne. 
 Chanzo kimoja ambacho hakikuweza kutambuliwa kwa jina au utaifa, kilisema ujumbe wa Sudan utajumuisha maafisa wa usalama na upelelezi. Tarehe maalumu kwa ziara ya wiki ijayo bado haijajulikana, chanzo hicho kiliongeza. 
 Wasemaji wa serikali za Sudan na Israel hawakuwa na maoni ya mara moja juu ya ziara hiyo. 
 Sudan iliungana na umoja wa falme za kiarabu, Bahrain na Morocco kukubali kuelekea uhusiano wa kawaida na Israel katika mikataba ya mwaka 2020 ya Abraham Accords iliyosimamiwa na utawala wa Trump. Utawala wa Biden umeahidi kufuata ufikiaji huo. 
 Urekebishaji huo unaonekana nchini Sudan kama mpango unaoongozwa na wanajeshi, ambao umekaribisha ziara za maafisa wa Israel katika miezi ya hivi karibuni. Kwa hatua inayohusiana, baraza la mawaziri la Khartoum lilipiga kura wiki iliyopita kufuta sheria yam waka 1958 ambayo ilikataza uhusiano wa kidiplomasia na biashara na Israel.
Polisi nchini Uganda Alhamisi wamesema watu wenye silaha waliojaribu kumua waziri wa mmoja wa taifa hilo, walipatiwa mafunzo katika kambi ya wanamgambo wa kiislamu katika Jamuhuri ya kidemokrasia ya Congo. 

Watu wenye silaha waliokua kwenye pikipiki mwezi uliopita walimshambulia kwa bunduki, waziri wa kazi na uchukuzi na mkuu wa zamani wa polisi, Katumba Wamala, alipokuwa ndani ya gari lake akiwa kwenye kitongoji kimoja cha Kampala. 
  Washukiwa ni sehemu ya kundi lililopewa mafunzo katika kambi moja kwenye jimbo la Kivu kaskazini, kambi inayoendeshwa na kundi la waasi wa Allied Democratic Forces,ADF, naibu mkuu wa polisi Paul Lokech amesema. ADF linadai kutokuwa na uhusiano na kundi la Islamic State. 
 Kundi hilo awali lilianzishwa nchini Uganda, lakini kwa sasa linaendesha operesheni zake katika misitu mashariki mwa DRC. Jumatatu, washukiwa wawili walishtakiwa kwa kuhusika kwao katika shambulizi hilo, lakini maafisa wa usalama hawakutoa maelezo zaidi ya uchunguzi wao
Waziri wa mambo ya nje wa Marekani, Antony Blinken, na waziri wa ulinzi wa Marekani, Lloyd Austin, Jumatatu, wanaanza ziara ya siku nne ya Japan, na Korea Kusini. 
 Ziara hiyo ni kwa ajili ya kuonyesha ushirikiano na mataifa hayo mawili yenye ushirika na Marekani. 
 Ziara hii inakuja ikiwa inaonekana kuwa suala la vitisho vya China, na Korea Kaskazini, kuwa ndivyo vitakavyo gubika safari ya kwanza ya mawaziri wa utawala wa rais wa sasa wa Marekani, Joe Biden. 
 Ni sehemu ya juhudi kubwa za kuongeza ushawishi wa Marekani, na kupunguza wasiwasi kuhusu nafasi ya Marekani katika bara la Asia. 
 Afisa wa juu wa Marekani, anasema kwamba Marekani, ilijitahidi kuwasiliana na Korea Kaskazini, lakini mpaka sasa haijajibiwa. 
 Kutokana na hilo imefanya kuwa ni muhimu kwa Marekani, kukutana na mataifa jirani na Korea Kaskazini, ya Japan, Korea Kusini, na China, na kuwa ni jambo muhimu.
Mashirika ya misaada yaliripoti kesi nne za COVID-19 zilizothibitishwa, katika kambi ya Um Rakouba ya Sudan kwa wakimbizi wa Ethiopia wiki hii. Kambi hiyo ni makazi ya watu 25,000 ambao wamewasili tangu Novemba mwaka jana 

Wafanyakazi wa misaada ya kibinadamu wiki hii wamethibitisha kesi kadhaa za COVID-19 katika kambi za Sudan kwa wakimbizi waliokimbia mapigano katika mkoa wa Tigray nchini Ethiopia. Shirika la kuhudumia wakimbizi katika Umoja wa Mataifa-UNHCR na kundi la msaada la Mercy Corps wanasema uingiliaji wa haraka unahitajika ili kuepusha janga la kibinadamu. 
 Mashirika ya misaada yaliripoti kesi nne za COVID-19 zilizothibitishwa, katika kambi ya Um Rakouba ya Sudan, kwa wakimbizi wa Ethiopia, wiki hii. 
 Kambi hiyo ni makazi ya watu 25,000 ambao wamewasili tangu Novemba mwaka jana, wanaishi katika mazingira ya kawaida sana, yenye msongamano mkubwa ambao unatoa fursa kwa virusi vya Corona kusambaa kwa urahisi.  
 Mercy Corps inaendesha kliniki ya afya katika kambi ya Um Rakouba, na inawatibu takribani wakimbizi 5,000. Mkurugenzi wa mkoa wa kundi hilo, Sean Granville-Ross alitoa wito wa hatua na uamuzi wa haraka uchukuliwe ili kuzuia kusambaa zaidi kwa virusi hivyo. 
 "Ni jambo linalotia wasi wasi sana kwetu sote-mazingira ya kwenye kambi, watu kutojiweza, idadi ya watu waliopo ambayo hufanya iwe vigumu kutekeleza masharti ya kutokaribiana kutoka mtu mmoja hadi mwingine. Na ukosefu wa vifaa, PPE, na vifaa vingine vya kutuwezesha kudhibiti mlipuko hu una kuwahudumia watu".  
 Watu hao wanne waliothibitishwa kuwa na COVID-19 wametengwa, anasema afisa wa UNHCR, Guilia Raffaelli. 
 Watu waliothibitishwa kuwa na kesi wametengwa na wanafuatilia mawasiliano yao huku wakisubiri matokeo. Shughuli nyingine zimesimamishwa, kama vile mawasiliano na jamii pamoja na vituo vyenye uhusiano na office, na fedha zaidi zinahitajika ili kujibu tatizo hili 
 Mamlaka ya Sudan walipokea misaada kutoka UAE nan chi nyingine za kiarabu, kusaidia wakimbizi wa Ethiopia hapo Disemba mwaka uliopita. 
 Waangalizi wa afya wanasema fedha zaidi zinahitajika, kutokana na mmiminiko kuongezeka na hatari inayoongezeka ya COVID-19. 
 Sudan imesajili zaidi ya kesi 23,000 zilizothibitishwa za COVID-19, tangu mwishoni mwa Oktoba, na zaidi ya vifo 2,000. 
 Wakati huo huo, serikali ya Sudan na mashirika ya misaada yamekamilisha maandalizi ya kuhamisha wakimbizi hao kwenda kwenye kambi mpya magharibi mwa Al-Qadarif. Serikali inasema hatua hiyo itaondoa wakimbizi kutoka eneo tete la mpakani na kuboresha usalama.
Mahakama moja ya Uganda imemshtaki wakili wa haki za binadamu nchini humo Nicholas Opio kwa biashara haramu ya mzunguko wa fedha kufuatia kukamatwa kwake siku ya Jumanne. Mawakili wa Opio wanasema mashtaka hayo yana ushawishi wa kisiasa kwa sababu ya kumuunga mkono kiongozi wa upinzani na mgombea urais Robert Kyagulanyi, maarufu kama Bobi Wine. 
 Serikali inadai kwamba mnamo Oktoba 8, katika tawi la Benki ya Absa mjini Kampala, Nicholas Opio alipata $ 340,000 kwa jina la shirika la haki za binadamu Chapter 4. Waendesha mashtaka wanasema wakati huo, alijua pesa hizo zilikuwa za mapato ya uhalifu. 
  Solomon Muyita ni msemaji wa mahakama anasema 
 “Mahakama hiyo haina mamlaka ya kushughulikia suala hilo. Kwa hivyo, hakimu alimsomea tu mashtaka na kumpeleka katika gereza la Kitalya hadi Jumatatu wiki ijayo. Faili lake litahamishiwa kwenye mahakama ya kupambana na ufisadi. Na huko ndio litakaposhughulikiwa kwenda mbele. " 
 Wenzake Opio wawili ambao walikamatwa pamoja naye, wameachiliwa kwa dhamana. 
 Wakili wa Opio, Eron Kiiza, anasema serikali ilihitaji tu shtaka la kumshikilia Opio, lakini hili halihusiani na kazi yake. 
 “Wanamsumbua kwa sababu ya kumuunga mkono Bobi Wine. Sio biasahra haramu ya mzunguko wa fedha; wanajua vitabu vyake. Walipekua nyumba yake na hawakupata chochote. ”aliongeza Kiiza. 
 Wanaharakati wanasema serikali inaharibu kazi za asasi za kiraia na inazitesa asasi hizo za kiraia na viongozi mmoja mmoja. 
 Msemaji wa polisi wa Uganda Fred Enanga anasema madai hayo hayana msingi wowote na wanapaswa kuruhusu uchunguzi kuthibitisha kutokuwa na hatia au kama anayo hatia. 
 “Hakuna mwanaharakati ambaye yuko juu ya sheria. Ikiwa wanahusika katika shughuli za kutiliwa shaka, lazima tuwachunguze ili kusaidia kuthibitisha au kutothibitisha baadhi ya madai haya. "alisema Enanga. 
 Opio, ambaye ni mkurugenzi mtendaji wa Taasisi ya haki za binadamu Chapter 4 ya Uganda, alikamatwa na askari kanzu kwenye mgahawa siku ya Jumanne jioni. 
 Kulingana na Chapter 4, wakati wa kukamatwa kwake, Opio alikuwa akifanya kazi ya kukusanya ushahidi unaohusu mauaji na ukamataji ambao ulitokea baada ya maandamano ya Novemba 18 na 19. 
 Maandamano hayo yalisababisha kukamatwa kwa Wine, na kupelekea mapambano kati ya vikosi vya usalamana wafuasi wa upinzani. Watu 56 waliuawa. 
 Imetayarishwa na Sunday Shomari, VOA Washington DC
Rais Donald Trump wa Marekani, Jumamosi alipiga kura ya mapema kwenye kituo kimoja katika jimbo la Florida, katika wikendi ambayo yeye na mpinzani wake, Makamu wa Rais wa zamani Joe Biden, waliendelea kuhudhuria na kuhurubia mikutano katika miji mbalimbali nchini, kunadi sera zao, kwelekea kwa uchaguzi wa tarehe tatu mwezi ujao.  

Trump, ambaye mwaka jana alibadilisha makazi yake rasmi kutoka new York hadi Florida, alipiga kura mwendo wa asubuhi katika mji wa West Palm Beach. 
 Alipoulizwa na waandishi wa Habari ni nani aliyempigia kura, Trump alisema: "Nimempigia kura jamaa mmoja anayeitwa Trump," na kuongeza kwamba "ni heshima kwangu kuweza kupiga kura.” 
 Biden naye amekita kambi katika jimbo lenye ushindani mkubwa la Pennsylvania ambako amehutubia wafuasi wake na kumshutumu rais Trump kwa jinsi alivyolishughulikia suala la janga la Corona. 
 Trump anaelekea mjini Lumberton N Carolina, kwa mkutano wa kampeni, na baadaye kwenye majimbo ya Ohio na Wisconsin. 
 Utafiti wa maoni unaonyesha kwamba bado kuna ushindani mkubwa kwenye baadhi ya majimbo, licha ya kwamba tayari zaidi ya Wamerakani milioni 50 walikuwa wamepiga kura za mapema kufikia Jumamosi asubuhi.
Afrika iko katikati ya wimbi kamili la tatu la COVID-19 na kuna haja ya kupata chanjo zaidi, Shirika la Afya duniani, WHO, limesema. 

Kwa jumla, maambukizi yote, yamevuka alama ya milioni tano, na chanjo zimekwisha, katika angalau nchi saba, za Afrika. 
 Mkurugenzi wa WHO, Kanda ya Afrika, Matshi-diso Moeti amesema bara hilo linahitaji mamilioni zaidi ya dozi za chanjo, na kwa dharura.  
 Afrika Kusini, Morocco, Tunisia, Ethiopia na Misri, zimeripoti visa vingi zaidi vya maambukizi barani humo. 
 Uganda na Namibia zinakabiliwa na wimbi la tatu la virusi hivyo hatari huku idadi ya vifo ikiongezeka kila siku. 
 WHO inasema Jumla ya watu 136,030 wamefariki kutokana na Covid-19 katika nchi mbalimbali za Afrika. 
 Aina mpya ya virusi viitwavyo Delta vilivyogunduliwa nchini India viko katika nchi 14 za Kiafrika huku vile vya Beta vilivyogunduliwa nchini Afrika Kusini, viko katika nchi 25. 
 WHO inasema ingawa hakuna ratiba ya wazi inayoonyesha ni lini chanjo zaidi zitapatikana kuna haja ya dharura ya kuzipata. 
 Chanzo cha Habari : VOA News
Shirika la Afya Duniani(WHO) limeitaka Tanzania kutekeleza kanuni za afya ya jamii ambazo zinajulikana zinafanya kazi katika kuzuia mfululizo wa maambukizi, na kujiandaa kupata chanjo, taarifa ya Mkurugenzi Mkuu wa shirika hilo Tedros Adhanom Ghebreyesus imeleza. 

Taarifa hiyo ya Jumamosi imesema Watanzania kadhaa wanaosafiri katika nchi jirani na sehemu nyingine wamegundulika wana maambukizi ya virusi vya COVID-19 baada ya kupimwa. 
 "Hii inaonyesha kuna haja kwa Tanzania kuchukua hatua za haraka kuwalinda watu wake na kuzilinda jamii nyingine katika nchi jirani na ulimwenguni. Hali hii inatia wasiwasi mkubwa. Ninarejea wito wangu kwa Tanzania kuanza kuripoti maambukizi ya COVID-19 na kushirikiana kutoa takwimu,” amesema mkurugenzi huyo. 
 Taarifa hiyo imeongeza kuwa COVID-19 ni ugonjwa ambao unaweza kuleta athari mbaya sana na hata kifo. Mamlaka za kitaifa kila mahali lazima wafanye kila kinachowezekana kuwalinda watu na kuokoa maisha. WHO iko tayari kuwasaidia kukabiliana na virusi hivyo hatari. 
 Kadhalika Mkurugenzi Mkuu ametuma salamu za rambirambi akisema : “Tunawapa pole ndugu zetu wa Tanzania kwa vifo vya viongozi wa juu Tanzania na pia Katibu Mkuu Kiongozi wa serikali.” 
 “Mwisho wa mwezi Januari, niliungana na Dr Matshidiso Moeti, Mkurugenzi wa WHO wa Eneo la Afrika kuisihi Tanzania kuchukua hatua zaidi za afya ya umma dhidi ya COVID-19 na kujiandaa na chanjo. Pia nilihamasisha juu ya kubadilishana takwimu kwa taarifa zilizojitokeza za maambukizi ya COVID-19 kati ya wasafiri,” amesema Mkurugenzi Adhanom. 
 “Tangu wakati huo nimezungumza na mamlaka kadhaa nchini Tanzania lakini WHO mpaka sasa haijapokea taarifa zozote kuhusu hatua zinazochukuliwa na Tanzania kukabiliana na janga hilo la corona,” ameeleza.
Kukiwa hakuna dalili za vita kati ya Israeli na Palestina kumalizika hivi karibuni huku juhudi za kidiplomasia zikiendelea, Wademokrat kwenye Bunge la Marekani wanatoa wito wa kusitishwa mapigano. 

Nao wabunge wa Chama Cha Republican wanalaani mashambulizi ya Hamas wakisema huwezi kulinganisha kwa usawa vitendo vya pande hizo mbili.  
 Ghasia zinazoendelea kati ya Wapalestina na Israel  
 Kundi la Hamas kwa siku 10 mfululizo limekuwa likifyatua roketi ndani ya Israel katika kile wapiganaji wake wanasema ni ukiukaji wa haki za binadamu unaofanywa dhidi ya Wapalestina, huku Israel ikijibu kwa mashambulio ya anga kwenye ukanda wa Gaza. 
 Chris Murphy Seneta Mdemokrat anasema Israeli ilifanya makoso kuendelea na mpangio wa kujenga makazi na kuwaondowa Wapalestina ikiwa ni kama njia ya makusudi ya kuhujumu taifa la baadae la Palestina. 
 Seneta Murphy anaeleza : "Sera hizi huenda zikasaidia kuunganisha pamoja Netanyahu na muungano wake wa kisiasa, lakini zimesaidia kuchochea hali ya kutokuwa na matumaini miongoni mwa Wapalestina na mustakbali wao. Uongozi wa Wapalestina ulifanya pia makoso kwa kueneza Wazi chuki dhidi ya Israeli kama msingi wake wa kubaki madarakani."  
   
 Msimamo wa Wademokrat Kuhusu Mageuzi 
 Wademokrats wanaopendelea mageuzi, wenye msimamo mkali wa kushoto akiwemu Seneta Bernie Sanders na Mbunge Alexandria Ocasio Cortez wanatoa wito kutathmini upya msaada wa Marekani kwa Israel kwa sababu ya majeruhi ya kiraia yanayosababishwa na mashambulio ya anga ya Israel. 
 Lakini wabunge wengi wenye msimamo wa wastani wanatoa wito wa kusitishwa mapigano. Seneta Bob Menendez Mdemokrat anasema juhudi za kidiplomasia zinaendelea.  
 Seneta Menendez : Wote waziri Blinken na rais binafsi wanajihusisha kikamilifu katika juhudi za kidiplomasia za chini kwa chini, za moja kwa moja na serikali ya Israel na Misri pamoja na washirika wengine katika kanda hiyo ili kuweza kukomesha mapigano hayo.  
 Warepublican kwa upande wao wanasema huwezi kulinganisha wajibu wa pande zote mbili. Seneta wa walio wachache kwenye baraza la Seneta Mitch McConnell anahisi Wademokrat wanawalaumu Waisrael hivi sasa.  
 McConnel awashutumu Wademokrat 
   
 McConnell aeleza : Kuna idadi kubwa ya Wademokrat wanataka kuwalaumu Waisrael na kujifanya kuna usawa wa majukumu. Hakuna usawa wa kimaadili, kundi la kigaidi upande mmoja linalowatumia kwa hakika Wapalestina kwa faida zao binafsi kwa kuwaweka hatarini mara kwa mara, na huku Waisraeli wakilenga shabaha zao ili kulinda nchi yao.  
 Wito wa Warepublikan 
 Masemeta Warepublican wanatoa wito wa kuchukuliwa hatua zaidi kuilinda Israeli, kwa kuongeza msaada wake wa kijeshi wakati wakilaani hatua ya utawala wa Biden kujiunga na mkataba wa Nyuklia na Iran. 
 Na wakati huo huo utawala wa Biden ukikabiliwa na changamoto kutoka Wademokrat wapenda mageuzi wanaotaka kuzuia biashara ya silaha yenye thamani ya dola milioni 735 kwa Israel. Muda wa kukamilisha mkataba huo umeshakaribia, hakuna dalili za kuweza kuuzia kutekelezwa.
Mshirika wa kundi la kigaidi la Alshabab anayeshutumiwa kula njama kufanya shambulizi la mtindo wa Septemba 11 nchini Marekani amepelekwa New York kukabiliwa na mashtaka ya ugaidi, wizara ya Sheria ilitangaza Jumatano. 
 Raia huyo wa Kenya Cholo Abdi Abdullah alihamishwa Jumanne kutoka Ufilipino ambako alikuwa chini ya ulinzi wa askari wa huko tangu alipokamatwa Julai 2019. Ufilipino ilimkabidhi kwa maafisa wa Marekani Jumanne. 
 Abdullah anatuhumiwa kwa kula njama za kutaka kuteka nyara ndege ya abiria na kuiangusha kwenye jengo moja nchini Marekani . Ikiwa ni sehemu ya njama iliyoongozwa na viongozi wakuu wa al-Shabab, Abdullah anadaiwa kupata mafunzo ya urubani huko Ufilipino. 
 Alishtakiwa katika mashitaka sita yaliyofunguliwa Jumatano na alitarajiwa kufikishwa kwa jaji wa serikali kuu huko New York. 
 Mashtaka dhidi yake ni pamoja na kutoa msaada wa vifaa kwa taasisi ya ya kigaidi ya kigeni na kula njama za kuua raia wa Marekani na njama za kuteka nyara na kuharibu ndege.
Wapatanishi wa Jumuia ya uchumi ya Africa Magharibi Ecowas  na viongozi wa mapinduzi wa Mali wamekubaliana juu ya  baadhi ya mambo yanayolenga kurejesha utawala wa kiraiya baada ya mapinduzi ya wiki iliyopita yaliomuondoa madarakani rais Ibrahim Boubacar Keita. 

Wajumbe wa pande zote mbili wanaendelea na mazungumzo yao leo kwa siku ya tatu mfululizo mjini Bamako ikisemekana wanajeshi wanataka kubaki madarakani kwa kipindi cha miaka mitatu.  
 Mazungumzo yanaendelea Jumatatu, pande hizo zimewaambia waandishi wa habari. 
 Viongozi wa kijeshi wanaongozwa na Kanali Assimi Goita na wasuluhishi wa ECOWAS wanaongozwa na Rais wa zamani wa Nigeria Goodluck Jonathan walikutana jana katika kikao cha faragha. 
 No media source currently available 
   
 Msemaji wa kundi la wanajeshi kanali Ismael Wague nae amesema wamekubaliana kuhusu baadhi ya maswala na mashauriano zaidi yataendelea. 
 Maswala nyeti yanazongumziwa ni pamoja na hatma ya rais aliyeondolewa madarakani Ibrahim Boubacar Keita na maelezo kuhusu utawala wa mpito kukabidhi madaraka kwa serekali ya kiraia. 
 Radio Ufaransa RFI, Jumapili usiku ilisema kundi la kijeshi limependeleza serikali ya mpito ya miaka mitatu inayongozwa na mwanajeshi na ambayo inaundwa na wanajeshi wengi. 
 Taarifa hiyo ya RFI imeongeza kuwa wanajeshi wako tayari kumuruhusu Keita kurudi nyumbani kwake au kuondoka nchini.
Mwanasiasa Tundu Lissu amerejea Tanzania Jumatatu baada ya kuwa nje nchi kwa karibu miaka mitatu akipata matibabu baada ya kunusurika katika jaribio la kutaka kumwua mwaka 2017. 

No media source currently available 
  Lissu aliyekuwa mbunge wa upinzani kupitia chama cha CHADEMA aliwasili katika uwanja wa ndege wa kimataifa wa Julius Kambarage Nyerere mjini Dar es salaam Jumatatu mchana akitokea Brussels, Ubelgiji ambako alikuwa kwa ajili ya matibabu. 
 Maelfu ya wananchi wengi wakiwa wamevalia rangi za CHADEMA na kupeperusha bendera za chama hicho walijitokeza katika uwanja huo kumlaki kiongozi huyo ambaye tayari ameomba chama chake kimteue kugombania nafasi ya urais katika uchaguzi mkuu wa Oktoba. Endapo atapata ridhaa ya chama chake atapambana na Rais John Magufuli ambaye ameteuliwa na chama tawala cha CCM kuwania muhula wa pili. 
 Lissu amekuwa nje ya nchi tangu Septemba 2017 aliponusurika katika jaribio la kumwua baada ya kupigwa risasi kadha nje ya nyumba yake mjini Dodoma akiwa anatoka katika shughuli za bunge. 
 Baada ya shambulizi hilo Lissu alipelekwa Nairobi kwa upasuaji wa haraka na baada ya wiki kadhaa Nairobi alipelekwa Brussels, Ubelgiji ambako amekuwa akiendelea na matibabu. 
 Kutokana na matibabu hayo Lissu anasema mguu wake mmoja umekuwa mfupi na sasa anatembea kwa kuchechemea kidogo. 
 Chama cha CHADEMA hakijatoa ratiba kamili ya shughuli za Lissu baada ya kuwasili nchini humo. Wachambuzi wanadhani huenda chama hicho kitasubiri mpaka baada ya maziko ya aliyekuwa rais wa nchi hiyo Benjamini William Mkapa aliyefariki wiki iliyopita na anayetazamiwa kuzikwa Jumatano.
Waziri wa afya wa Uganda Dkt. Jane Aceng amejipata katikati ya utata baada ya video kuibuka, ikimuonyesha akikutana na wafuasi wake akiwa hajavaa barakoa au kufuata kanuni za kutokaribiana kwa watu zilizowekwa na wizara yake. 

Video nyingine inamuonesha waziri huyo, ambaye anawania kiti cha ubunge cha jimbo lililo kaskazini mwa Uganda akishiriki katika mchakato wa kisiasa bila kufuata kanuni za wataalamu wa afya zinazosisitiza watu kutokaribiana sana. 
 Dkt Aceng hata hivyo amejitetea akisema kuwa alikuwa akiufundisha umma namna ya kuvaa barakoa. 
 Licha ya kauli yake, wakososaji wanasema alitakiwa kufuata kanuni za serikali, ikizingatiwa kwamba baadhi ya Waganda wamefariki na wengine wamewekwa gerezani kwa kukiuka taratibu hizo. 
 Wazoiri Aceng anafahamika nchini kote kwa kuongoza kampeni ya mapambano dhidi ya COVID-19 na hata amepewa jina la utani la “Mama Corona.” 
 Matangazo ya umma anayotoa akiwasihi watu kuvaa barakoa na kufuata kanuni za kutokaribiana kati ya mtu mmoja hadi mwingine yamekuwa yakirushwa hewani na vyombo vya habari nchini. 
 Peter Magelah, mwanasheria wa haki za binadamu wa shirika lisilo la kiserikali la “Chapter Four” anasema waziri huyo anatakiwa kufahamu muongozo “wetu unaoeleza kwamba baadhi ya waganda wanafikiri virusi hivi ni ulaghai, na vinatumiwa kwa ajili ya mafanikio ya kisiasa.” 
 “Watu wamekamatwa, watu wamefyatuliwa risasi na kuuawa kwa kutokufuata muongozo uliotolewa na kutiwa saini na Waziri Aceng. Halafu kuna mtu ambaye ni kioo cha kuhamasisha watu wafuate kanuni hizo, ambaye ndiye anakiuka kanuni ambazo zimepelekea baadhi ya watu kufa,” alisema Magela katika mahojiano na VOA. 
 Ripoti katika eneo zinasema watu wapatao 10 wameuawa na vikosi vya usalama kwa kukiuka miongozo iliyowekwa ili kudhibiti kusambaa kwa COVID-19. Uganda hivi sasa ina zaidi ysa kesi 1,000 zilizothibitishwa za ugonjwa huo. 
 Waziri wa Habari, Judith Nabakooba, anasema Waganda wanatakiwa kuvaa barakoa wanapokuwa hadharani kulingana na muongozo wa wizara ya afya. 
 “Tunajutia tukio hilo. Kwa sababu tunafahamu vyema miongozo inatangazwa mara kwa mara na tunategemea kwamba kila mmoja atafuata kanuni hizi. Hata hivyo, hilo lisiwe suala la kuomba samahani kwa Waganda kumtumia waziri huyo kama mfano wa kutelekeza miongozo iliyopo,” alisema. 
 Katika taarifa yake, waziri Aceng anaeleza kwamba alikuwa hafanyi mkutano wa kisiasa kama ilivyodaiwa, lakini alikuwa anasambaza vyandarua na barakoa. 
 Anasema wafuasi wake walimkimbilia kumsalimia na ilikuwa vigumu kuwadhibiti ambapo wengi wao walitaka kupata barakoa za bure au kupiga picha naye. 
 Waziri huyo anasema anafahamu vyema taratibu na kanuni za serikali zilizowekwa za kusitisha kusambaa COVID-19 na anawasihi Waganda kufuata muongozo huo.
Jeshi la Polisi nchini Tanzania limesema linaendelea kufanya upelelezi kuhusu tukio la mkuu wa chama cha upinzani cha Chadema, Freeman Mbowe kudai ameshambuliwa na watu wasiojulikana alipokuwa akirejea nyumbani kwake wakati wa usiku. 

Kamanda wa Polisi mkoa wa Dodoma, Gilles Muroto katika taarifa yake kwa vyombo vya habari nchini humo amesema taarifa walizonazo ni kutoka kwa muathirika Mbowe alidai kuwa alipokuwa akiingia nyumbani kwake akiwa anatokea kwa mzazi mwenzake Joyce Mkuya mbunge wa viti maalum Chadema alishambuliwa na kuumizwa mguu.  
 Mbowe alidai kuwa alipiga kelele wakati anashambuliwa lakini hakupata msaada wowote isipokuwa kutoka kwa dereva wake ambaye alimchukua na kwenda naye hadi kwa mbunge Mkuya na kisha kuelekea hospitali kwa matibabu na kuongezea hakuna umuhimu wa kutoa taarifa polisi kabla ya kwenda kwa Joyce na hospitali. 
 Kwa mujibu wa kamanda wa mkoa wamepata ushahidi wa kutosha kutoka kwenye eneo la tukio unaoonyesha walikuwepo watu ambao wangeweza kuona shambulizi hilo. 
 Muroto amesema kuwa polisi walipofika nyumbani kwa Mbowe walimkuta kijana wake James Mbowe ambaye 'hakufahamu kuhusu tukio lililotokea hapo nyumbani na badala waliona ni vyema kumjulisha Joyce Mkuya aliyekuwa mbali na eneo la tukio.' 
 Uchunguzi kwa mujibu wa polisi umethibitisha kuwa siku ya tukio Mbowe alitembelea maeneo kadhaa ya starehe ambayo yaliuza vileo ikiwepo Royal Village na kupata vinywaji. Kwa mujibu wa taarifa ya polisi alipofika hospitali alionekana akiwa katika hali ya "ulevi chakari" kiasi cha kushindwa kutamka maneno sawa sawa. 
 Muroto amesema bado idara ya polisi inaendelea na uchunguzi kutafuta ukweli wa tukio hilo na kuwasihi wananchi wote wenye taarifa zinazoweza kusaidia katika upelelezi kuwasiliana na polisi.
Hivi sasa utawala wa Biden unapeleka chanjo za COVID-19 nchini Taiwan. Tangazo linakuja wakati takribani asilimia 45 ya wamarekani wamepatiwa chanjo kamili dhidi ya virusi vya Corona kulingana na kitengo kinachofuatilia virusi vya Corona kutoka chuo kikuu cha John Hopkins cha Marekani 

Marekani inasema inapeleka chanjo milioni 2.5 za COVID-19 kwenda Taiwan, ikiongeza kwa kiasi kikubwa ahadi yake ya awali ya kutuma dozi 750,000. 
 Rais wa Taiwan, Tsai Ing-wen alisema kuongezeka kwa idadi ya dozi, ni ishara ya urafiki unaosonga mbele. Rais wa Marekani Joe Biden anasema utawala wake utasambaza chanjo milioni 80 kote duniani. 
 Dozi hizo ni sehemu ya msaada wa dozi milioni 500 ambazo Marekani imejitolea kuchangia kwa takribani maeneo 100 kwa zaidi ya miaka miwili ijayo. 
 Utawala wa Biden unapanga kuchangia dozi milioni 200 mwaka huu na dozi nyingine milioni 300 katika mwaka 2022 kwenda nchi 92 pamoja na Umoja wa Afrika.  
 Tangazo linakuja wakati takribani asilimia 45 ya wamarekani wamepatiwa chanjo kamili dhidi ya virusi vya Corona kulingana na kitengo kinachofuatilia virusi vya Corona kutoka chuo kikuu cha John Hopkins cha Marekani. 
 Kwa upande mwingine India yenye idadi ya watu zaidi ya bilioni 1.3, imetoa chanjo zaidi ya asilimia tatu kwa watu wake.  
 Wizara ya afya nchini India ilisema Jumapili kwamba ilikuwa imerekodi zaidi ya kesi mpya 58,000 katika kipindi cha saa 24 zilizopita. India imerekodi karibu kesi milioni 30 za virusi vya Corona. 
 Wakati huo huo, Marekani pekee ina zaidi ya kesi milioni 33.5. Virusi vya Corona vinavyosababisha ugonjwa wa COVID-19.
Vikosi vya jeshi la Marekani vimeondoka uwanja wa ndege wa Bagram, kituo kikuu cha jeshi la Marekani nchini Afghanistan na kukabidhi udhibiti kwa Vikosi vya Usalama vya Kitaifa vya Afghanistan. 

Zoezi hilo la kukabidhi udhibiti limethibitishwa Ijumaa na afisa mmoja wa ulinzi wa Marekani kwa Sauti ya Amerika. 
 Kwa karibu miongo miwili kambi hiyo iliyo takriban kilomita 60 kaskazini mwa mji wa Kabul, ilikuwa kituo kikuu cha jeshi la Marekani katika vita vya kuondoa vikosi vya Taliban mamlakani, na kuwaua magaidi wa al-Qaida. 
 Al-Qaida wanaoshutumiwa kuua maelfu ya Wamarekani katika mashambulizi ya Septemba 11, 2001. 
 Msemaji wa wizara ya Ulinzi ya Afghanistan Ijumaa amethibitisha kuondolewa kwa wanajeshi wote wa kigeni kutoka Bagram. 
 Jenerali Austin "Scott" Miller, Kamanda wa majeshi ya Marekani nchini Afghanistan bado yuko nchini akisimamia vikosi vya Marekani vilivyosalia kulingana na afisa huyo. 
 Vyanzo vya habari : VOA Swahili / AP
Rais wa Tanzania John Magufuli Jumatano amemuondoa Paul Makonda katika wadhifa wake kama mkuu wa mkoa wa Dar es Salaam ambaye ametumikia nafasi hiyo tangu rais aingie madarakani. 

Huenda hatua ya kuondolewa kwake ni kwa sababu ametangaza nia ya kugombea nafasi ya ubunge katika jimbo la Kigamboni, Dar es Salaam. 
 Makonda amekuwa ni mwenye utatanishi mkubwa tangu alipoingia katika wadhifa huo. 
 Miongoni mwa masuala yenye utatanishi ni pale alipotangaza watu wanaofanya mapenzi ya jinsia moja wakamatwe jambo lililokemewa na makundi ya haki za binadamu na mataifa mbalimbali duniani. 
 Mwezi Januari 2020 Wizara ya Mambo ya Nje ya Marekani ilimpiga marufuku yeye na mkewe Mary Felix kuingia Marekani.  
 Kupigwa marufuku huko kulitokana na shutuma ya kuwa Makonda anashiriki katika ukandamizaji wa haki za binadamu ikiwa ni pamoja na kunyima watu haki ya kuishi, haki ya uhuru wa kujiamulia mambo na usalama wa watu. Pia huenda suala la kampeni ya kuwakamata mashoga ikawa ni moja ya sababu hizo. 
 Hata hivyo Wizara ya Mambo ya Nje ya Tanzania ilimkana Mkuu wa Mkoa huyo katika kampeni yake ya kuwakamata na kuwashtaki mashoga katika tamko la serikali la Novemba 4, na ikadai kuwa kampeni hiyo ni mawazo binafsi ya Makonda na si msimamo rasmi wa serikali. 
 Pia shutuma nyingine ni kwa kiongozi huyo kutumia nafasi yake hiyo, kukandamiza upinzani wa kisiasa, kukandamiza haki ya kujieleza, na kushambulia makundi yasiyo na sauti. 
 Lakini Makonda pia alianzisha kampeni kadhaa ambazo hazikuwa na hitimisho ikiwemo za wasanii dhidi ya matumizi ya dawa za kulevya. Hata hivyo hakuna msanii aliyefikishwa mahakamani baada ya kamata kamata hiyo. 
 Kampeni nyingine iliyoanzishwa na Makonda ni ile ya tezi-dume ambapo alidai timu yake itapita nyumba hadi nyumba kuwapima kinababa. 
 Kadhalika Makonda alianzisha kampeni ya kuwafungulia mashtaka na kuwawajibisha wanaume wote wanao wanyanyasa wake zao au wapenzi wao.
Meghan Merkel mke wa Prince Harry ameilaumu familia ya kifalme ya Uingereza kwa kuzua wasi wasi kutokana na rangi ya mwanaye swali llilompelekea kutafakari kuhusu kujitoa uhai. 

Hayo ameyasema wakati wa mahojiano Jumapili, swala ambalo huenda likazua hali ya taharuki kwenye familia ya kifalme ya Uingereza. 
 Meghan mwenye umri wa miaka 39 na ambaye ni mweusi anasema kuwa hakufikiria suala la rangi kabla ya kuolewa mwaka 2018. 
 Anasema kuwa alitafakari kujitoa uhai baada ya kuomba msaada kutoka kwa wanafamilia wa kifalme, lakini hakuna aliyemsaidia. 
 Ameongeza kusema kuwa mwanaye Archie ambaye sasa ana umri wa mwaka mmoja alinyimwa jina la prince kwa kuwa baadhi ya wanafamilia walimuona akiwa mwenye ngozi nyeusi mara baada ya kuzaliwa. 
 Kwenye mahojiano hayo na Oprah Winfrey kupitia televisheni ya CBS, Meghan alisema kuwa alipata ujumbe huo kutoka kwa mume wake Harry baada ya kuwa na kikao na wanafamilia. 
 Wawili hao baadaye walijiondoa kwenye familia ya kifalme na badala yake kuamua kuishi hapa Marekani kama watu wa kawaida.
Hapo Desemba 1, 1990, raia wa chad walishuhudia kiongozi mwembamba wa kijeshi akijitokeza kwenye televisheni, dhahiri akionekana ana wasi wasi kidogo. Idriss Deby Itno, mshirika wa zamani wa karibu wa Rais Hissene Habre, ambaye alimuasi, na kukamata madaraka baada ya wanajeshi wake kuingia katika mji mkuu N’Djamena. Aliacha mavazi yake ya kijeshi kwa kuivaa siasa, na hapo Desemba 4, alikuwa rais wa Baraza la Serikali. 
 In 1996,Mwaka 1996, baada ya ‘kipindi cha mpito cha kidemokrasia’ Deby alichaguliwa rais katika uchaguzi wa kwanza wa vyama vingi na aliwateua baadhi. Ya wapinzani katika serikali. Mwaka 2003, Chad ilikuwa nchi inayozalisha mafuta. Ilichukua fursa ya hali nzuri katika sekta ya mafuta, Idriss Deby aliwekeza kwa kiasi kikubwa sana katika jeshi kwa kununua vifaa vingi. Alikuwa na jukumu kuu katika siasa za kieneo kwa kupeleka wanajeshi wa Chad katika tume za amani na operesheni dhidi ya ugaidi. 
 Idriss Deby Itno alichaguiwa tena kila mara lakini alilazimika kukabiliana na makundi ya uasi. Mwaka 2009, waasi hata walifanikiwa kuingia katika mji mkuu, lakini hawakuweza kuzimwa shukran kwa uingiliaji kati wa Ufaransa. Kama kiongozi wa jeshi, Rais Idriss Deby Itno mara kwa mara alikwenda mstari wa mbele. Alipandishwa cheo na kuwa Mkuu wa Jeshi la Chad hapo Agosti 11, mwaka 2020, katika maadhimisho ya miaka 60 ya Uhuru wa Chad. 
 Uasi ulizuka April 11, mwaka 2021, siku ya uchaguzi, wakati Rais wa Chad alipokuwa anawania awamu ya sita ya uongozi. Kwa mara nyingine tena alikwenda mstari wa mbele ambako alijeruhiwa na baadaye kuchukuliwa kwenda mjini. Alishindwa kuhimili majeraha aliyoyapata, siku hiyo baada ya tangazo la ushindi wake katika uchaguzi akiwa amepata karibu asilimia 79 ya kura.
Dunia nzima inafuatilia kwa karibu sana matokeo ya uchaguzi mkuu nchini Marekani wenye ushindani mkali sana. 
 Kuna uwezekano wa kesi kufikishwa mahakamani kupinga matokeo ya uchaguzi huo, hali ambayo inaweza kuchelewesha matokeo rasmi kwa wiki kadhaa. 
 Baadhi ya wachambuzi wa siasa nchini Marekani, na makundi ya kutetea haki za kiraia yameonya kwamba hatua ya rais Donald Trump kujaribu kujitangaza mshindi wa uchaguzi huo kabla ya mchakato kumalizika ni kinyume cha kanuni za kidemokrasia za Marekani. 
 Viongozi kadhaa duniani wamesalia kimya, waziri wa mbambo ya nje wa Uingereza Dominic Raab akiambia waandishi wa habari kwamba kila mtu anasubiri kujua matokeo ya uchaguzi huo. 
 Rais Donald Trump alisema Jumanne usiku kwamba anafikiria kwenda mahakamani kupinga matokeo hayo. 
 Mnamo mwaka 2000, matokeo ya uchaguzi mkuu yalichelewa kutolewa baada ya kesi kufikishwa mahakamani kujua mshindi wa jimbo la Florida kati ya rais George Bush na mpinzani wake Al Gore. Hatimaye Bush alitangazwa mshindi.
Shirika la utafiti la Marekani limesema kwamba picha za satellite zinaonyesha mafuriko ya hivi karibuni nchini Korea kaskazini, huenda yaliharibu nyumba zilizounganishwa na kinu kikuu cha kutengeneza silaha za nuclear nchini humo. 

Watafiti wa wavuti wa 38 North, unaofuatilia masuala ya Korea kaskazini, wamesema picha za satellite zilizopigwa kati ya Agosti 6 na 11, zinaonyesha kituo cha utafiti wa sayansi cha Yongbyon ambacho kina mifumo ya kupooza silaha za nuclear kimeathiriwa na mafuriko hayo. 
 Eneo la Korea limeshuhudia mvua kubwa sana katika siku za hivi karibuni, mafuriko na maporomoko ya ardhi yakisababisha uharibifu mkubwa na vifo vya watu Korea kaskazini na kusini, Shirika la Habari la Uingereza Reuters limeripoti. 
 Kituo cha Yongbyong, kilicho karibu na mto Kuryong, kilomita 100 kaskazini mwa mji mkuu wa Pyongyang, Korea kaskazini, hutengeneza vifaa vya nuclear, kuchuja mafuta na madini ya Uranium, vinavyoaminika kutengenza silaha za nuclear.
Tume inayosimamia mawasiliano nchini Uganda (UCC) imeandika barua kwa kampuni ya Marekani ya Google, ikiitaka kampuni hiyo ifunge stesheni kadhaa za televisheni zinazopeperusha matangazo yake kupitia You tube. 
 Miongoni mwa stesheni hizo ni Ghetto TV, inayomilikiwa na chama cha National Unity Platform (NUP), cha mgombea wa urais Robert Kyagulanyi maarufu kama Bobi Wine. 
 UCC inataka karibu stesheni 13 zinazopeperusha matangazo yake moja kwa moja kupitia You tube, kufungwa kwa msingi kwamba zimekiuka sheria na maadili ya habari nchini Uganda. 
 Barua ya UCC kwa Google inasema kwamba “tume ya mawasiliano ya Uganda imepokea malalamiko kadhaa kutoka kwa maafisa wa serikali akiwemo waziri wa mambo ya ndani, mwenyekiti wa usalama wa taifa, polisi na jeshi la nchi hiyo kuhusu habari zinazopeperushwa na vituo hivyo vinavyotumia You tube na kwamba vinapeperusha habari ambazo zinavunja sheria ya mawasiliano ya Uganda, ya mwaka 2013 na sheria inayosimamia habari ya mwaka 2019, ibara ya 8 sehemu ya 2.” 
 Televisheni ambazo zimetajwa kwenye barua ya UCC ni pamoja na TMO Online, Lumbuye Fred, Trending Channel Ug, Uganda Yaffe, Uganda News Updates, Ghetto TV, Busesa Media Updates, Uganda Empya, Map Mediya TV, KK TV, Ekyooto TV, Namungo Media, JB Muwonge na Bobi Wine 2021. 
 Barua hiyo inadai kwamba televisheni hizo kwenye mtandao wa You tube, zilitumika kueneza machafuko ya hivi karibuni nchini Uganda yaliyopelekea vifo vya watu kadhaa na uharibifu wa mali. 
 Inaendelea kusema kwamba zinatumika “kueneza habari za uongo, na maoni potofu kwa nia ya kupotosha jamii, zikiwa na lengo la kusababisha ghasia kwa misingi ya kikabila na kisiasa.” 
 Barua hiyo inaongezea kwamba habari na maoni yanayopeperushwa na stesheni hizo “yana upendeleo, yanaonyesha miili ya watu waliokufa, waliojeruhiwa vibaya, ajali mbaya na zinaweza kusababisha wasiwasi mkubwa katika jamii.” 
 UCC inasema kwamba televisheni hizo za mtandao wa You tube, hazina leseni ya kupeperusha habari nchini Uganda. 
 Kulingana na ibara ya 27 ya sheria ya maudhui nchini Uganda, hakuna mtu anaruhusiwa kupeperusha habari bila ya kuwa na leseni ya tume ya mawasiliano ya nchi hiyo na anayefanya hivyo anaweza kuhukumiwa mwaka mmoja gerezani, kulipa faini au kulipa faini na kifungo cha mwaka mmoja gerezani. 
 “Kwa hivyo, kwa kuzingatia sheria ya mawasiliano ya mwaka 2013 namba 5(1) (b), (j), (x), 6 na 45, Tume inataka Google kufunga kabisa stesheni hizo,” inasema barua ya UCC kwa kampuni ya Google. 
 Mapema mwaka huu, tume ya mawasiliano nchini Uganda UCC, iliamuru watu wote wanaoandika maudhui kwenye mitandao ya kijamii kusajili kurasa zao la sivyo wachukuliwe hatua za kisheria. 
 Agizo hilo hata hivyo linaripotiwa kutotiliwa maanani. 
 Hatua hiyo inajiri wakati tume ya uchaguzi nchini humo inataka wagombea wote kufanya kampeni kwa njia ya internet kutumia mitandao ya You tube, Facebook, Twitter na kadhalika pamoja na radio, televisheni, kutokana na janga la virusi vya Corona. 
 Stesheni ambazo UCC inataka zifungwe zinaonyesa sana kampeni za wanasiasa wa upinzani. 
 Imetayarishwa na Kennes Bwire, VOA, Washington DC
Rais Joe Biden ametoa hotuba yake ya kwanza ya kwanza wakati wa kikao cha pamoja cha Bunge Jumatano usiku, huku akiadhimisha siku 100 tangu aingie madarakani . 
 Wakati huo huo mamilioni ya wamarekani wakishuhudia historia ikiandikwa ya kuwapo wanawake wawili waandamizi ndani ya bunge kwa mara ya kwanza katika historia ya nchi hiyo wakati wa hotuba ya kwanza ya rais. 
 Rais Biden alianza hotuba yake kwa kutambua hatua iliyopiga Marekani na yeye kupata fursa ya kuwa rais wa kwanza katika historia ya nchi hiyo kufungua hotuba yake ya kwanza baada ya siku 100 akiwa na spika wa Baraza la wawakilishi mwanamke na kiongozi wa shughuli za bunge ambaye pia ni makamu rais mwanamke. 
 "Baada ya siku 100 za uokoaji na kujenga upya, Marekani iko tayari kusonga mbele” Rais Joe Biden alisema katika kikao cha pamoja cha Bunge, akitumia fursa hiyo pia kushinikiza mapendekezo yake ya dola trilioni 4 katika matumizi ya serikali na utendaji wake wote katika kukabiliana na mfululizo wa mizozo ya kihistoria tangu kuchukua madaraka mwezi Januari. 
 Hotuba hiyo imefanyika mbele maseneta na wabunge wachache ndani ya jengo hilo kutokana na vizuizi vya janga la Covid -19 . Mchambuzi wa siasa kutoka Chuo kikuu cha Maryland Salisbury Profesa Fulbert Namwamba amepokea hotuba hiyo ya rais Biden akisema “amegeuza jambo ambalo lilikuwa mgogoro kuwa fursa” akilenga kuimarisha familia za Marekani na kuimarisha ujenzi wa miundo mbinu ambayo itatoa fursa kubwa ya ajira, huku akiongeza kwamba Marekani inasonga mbele baada ya kutoka kwenye shida ya ugonjwa wa covid 19. 
 Profesa Namwamba pia anasema kuwepo kwa viongozi wa juu wawili wanawake bungeni ni ishara ya Marekani kusonga mbele na anaona Biden ameeleza juu ya kuamka kwa Marekani na kupitia kwenye bonde la kiza kutokana na ugonjwa huu wa covid akigusia kazi aliyofanya ya kutoa chanjo zaidi ya milioni 200 katika siku zake 100 za kwanza madarakani huku akiwa amewekeza fedha kwenye uchumi akiashiria kwamba hiyo imeamsha Marekani.
Rais wa Algeria Abdelmadjid Tebboune ameamuru uchunguzi kufanyika kwa kile serikali inadai ni kuwepo njama za kuipindua baada ya benki kukosa pesa, misitu kuteketea moto na ukosefu wa maji. 

Tebboune, ambaye alichaguliwa Desemba mwaka uliopita, amekuwa akijaribu kurejesha hali ya utulivu nchini Algeria baada ya kutokea maandamano makubwa yaliyomuondoa madarakani Abdelaziz Bouteflika. 
 Maafisa kadhaa waliokuwa katika serikali ya Bouteflika wamekamatwa na kufunguliwa mashtaka ya ufisadi. 
 Serikali ya Tebbourne inachukuwa kila hatua kuzuia kutokea maandamano kutokana na kupungua kabisa kwa mapato ya nchi kutoka kwa uuzaji wa Mafuta. 
 Wakaazi wa mji mkuu wa Algiers na miji mingine ya nchi, wanakumbana na hali ngumu ya maisha, wakikosa nguvu za umeme na maji kwa siku kadhaa. 
 Baadhi ya benki zimeshuhudia idadi kubwa ya watu wakitoa pesa zao. 
 Misitu kadhaa imeendelea kuteketea moto wakati huu wa msimu wa joto, jambo ambalo serikali inasema linatekelezwa maksudi. 
 Waziri mkuu wa Algeria Abdelaziz Djerad amesema kwamba matukio ya sasa nchini humo yanastaajabisha. 
 Djerald amesema kwamba “ukosefu wa maji unasababishwa maksudi” akiongezea kwamba “watu kadhaa wamekamatwa wakiwasha moto kwenye misitu ya nchi hiyo, huku wengine wakikamatwa wakiharibu vigingi vya umeme na kwamba matukio hayo yote yamepangwa kuvuruga utulivu wa nchi.” 
 Serikali ya Algeria inajaribu kila iwezalo kurejesha hali ya utulivu baada ya maandamano makubwa ya mwaka jana ya kudai mabadiliko ya kisiasa na hali bora ya maisha. 
 Maandamano yalipigwa marufuku mapema mwaka huu ili kuzuia kusambaa wa maambukizi ya virusi vya Corona. 
 Tebboune ameahidi kuimarisha ukuaji wa uchumi kutoka kwa mapato ya mafuta na gesi, kubuni nafasi za ajira na kusaidia watu maskini. 
 Imetayarishwa na Kennes Bwire, VOA, Washington DC.
Wanasiasa wa upinzani wanasema kwamba watu 10 waliuawa huku kukiwa na wasiwasi mkubwa iwapo uchaguzi wa Jumatano utakuwa huru na haki. 

Hali ya wasiwasi inaendelea kutanda visiwani Zanzibar baada ya ghasia kutokea Jumanne, saa chache kabla ya kufanyika kwa uchaguzi mkuu. 
 Wanasiasa wa upinzani wanasema kwamba watu 10 waliuawa huku kukiwa na wasiwasi mkubwa iwapo uchaguzi wa Jumatano utakuwa huru na haki. 
 Rais wa Tanzania John Magufuli amewataka wapiga kura kupiga kura kwa amani naye mpinzani wake mkuu katika kuwania urais, Tundu Lissu akihitimisha kampeni zake Jumanne amewasihi wafuasi wake kupiga kura kwa utulivu. 
 Mgombea urais wa Zanzibar kwa tiketi ya chama cha upinzani ACT Wazalendo, Seif Sharif Hamad alikamatwa Jumanne na kuachiliwa baadaye. 
 Amesema kwamba watu 10 wameuawa katika ghasia kwenye kisiwa hicho, kabla ya upigaji kura. 
 "Wamekuwa wakitumia risasi za moto dhidi ya watu. Hesabu tuliyo nayo hadi sasa ni vifo vya watu 10 Zanzibar, 9 Pemba na 1 Unguja.” Amesema Seif Hamad, 
 Alizuiliwa kwa muda wa saa kadhaa baada ya kujaribu kupiga kura Jumanne, ambayo ni siku maalum iliyotengwa kwa maafisa wa usalama kupiga kura. 
 Ameuelezea uchaguzi huo kuwa “kejeli”, akisema kwamba “unawezaje kuandaa uchaguzi katika mazingira ya kurusha gesi ya kutoa machozi na risasi za moto kila mahali? Huu sio uchaguzu huru na haki, ni kejeli tu.” 
 "Kila chama cha siasa kinastahili kuwa na wakala kulinda maslahi ya chama. Mawakala wetu wamefukuzwa kutoka kwenye vituo vya kupigia kura. Kwa nini? Kwa sababu maafisa wa uchaguzi ambao wanastahili kutoa karatasi moja kwa kila mpiga kura wanatoa karatasi mbili au tatu kwa mpiga kura mmoja.” 
 Kwenye visiwa vya Zanzibar, ambavyo huchagua rais wa Tanzania bara, pamoja na kiongozi wao wakiwemo wabunge na wajumbe wa baraza la wawakilishi, vyombo vya habari vya ndani vimeripoti kwamba maafisa wa usalama wametumia gesi ya kutoa machozi na risasi za moto, pamoja na kuwapiga raia. 
 Inspekta Mkuu wa jeshi la polisi Tanzania Simon Sirro amewaambia waandishi wa habari jijini Dar-es-salaam kwamba watu 42 wamekamatwa Pemba, lakini amekanusha ripoti za kutokea vifo. 
 Ghasia za uchaguzi visiwani Zanzibar zinajiri wakati kuna wasiwasi kuhusu uchaguzi wa Tanzania. 
 Miaka mitano ya utawala wa rais Magufuli umeshuhudia msako dhidi ya wanasiasa wa upinzani na ukandamizaji wa uhuru wa kujieleza. 
 Katika siku ya mwisho ya kampeni, Magufuli amewasihi watu kupiga kura na kurudi nyumbani ili watoe mazingira mazuri kwa tume ya uchaguzi kufanya kazi yake. Ametaka watu wote kudumisha amani. 
 Tundu Lissu, ambaye ameongeza nguvu kwa upinzani baada ya kurejea Tanzania kutoka Ulaya alikokuwa anatibiwa kwa muda wa miaka mitatu baada ya kunusurikay kifo alipopigwa risasi mara 16, ameandaa mikutano mikubwa wa kampeni kuelekea uchaguzi wa Jumatano. 
 "Nimeshuhudia katika mikutano ya kampeni kwamba Tanzania ipo tayari kwa mabadiliko na naamini kwamba watajitokeza kwa wingi kupiga kura.” Amesema Tundu Lisu. 
 Imetayarishwa na Kennes Bwire, VOA, Washington DC
Wakuu wa usalama nchini Uganda wameonya wapiga kura nchini humo kutosalia katika kituo cha kupiga kura baada ya kupiga kura yao. 
 Uganda inafanya uchaguzi mkuu alhamisi wiki ijayo. 
 Kampeni za uchaguzi zimeshudia machafuko, vifo na kukamatwa kwa wafuasi na wagombea wa upinzani. 
 Wagombea wa upinzani wamekuwa wakiambia wafuasi wao kutoondoka kwenye vituo vya kupigia kura baada ya kupiga kura ili kuzuia wizi wa kura. 
 Mkuu wa Polisi Martin Okoth Ochola, amesema kwamba “polisi wamekuwa wakishambulia waandishi wa habari wakati wa kampeni ili kuwazuia kufikia sehemu kulipo na hatari.” 
 Ochola ameambia waandishi wa habari kwamba “polisi wataendelea kuwapiga kwa sababu wanataka kuhakikisha kwamba hawaendi mahali kuna hatari.” 
 Baadhi ya wandishi wanaendelea kuuguza majeraha baada ya kushambuliwa na wanajeshi. 
 Tume ya uchaguzi imetangaza kwamba wapiga kura wote wanastahili kuondoka vituo vya kupiga kura baada ya kupiga kura. 
 Kamera na simu havitaruhusiwa katika vituo vya kupigia kura. 
 Wakati huo huo, wakili wa mgombea wa urais Robert Kyagulanyi maarufu Bobi Wine, amesema kwamba maafisa wa kampeni wa mgombea huyo wanazuiliwa katika kambi za jeshi hata baada ya mahakamama kuagiza kwamba waachiliwe huru. 
 Bobi Wine amesema kwamba atawasilisha malalamishi katika mahakama ya ualifu ya kimataifa ICC, kuhusu dhuluma zinazoendelea nchini humo. 
 Imetayarishwa na Kennes Bwire, VOA,Washington DC
Chama cha ACT Wazalendo nchini Tanzania kimesema kuwa Mwenyekiti wake wa Taifa Maalim Seif Sharif Hamad na mkewe Awena pamoja na wasaidizi wake kadhaa wa karibu wamepata maambukizi ya COViD-19 baada ya kufanyiwa vipimo. 

Kwa mujibu wa taarifa ya chama cha ACT Wazalendo hali ya Maalim Seif na mkewe zinaendelea vyema kabisa. 
 Kadhalika ACT Wazalendo imerejea wito wake kwa Watanzania wote kuendelea kuchukua hatua za kujilinda dhidi ya ugonjwa wa COVID-19. 
 Katika hali ya kuchukua tahadhari zaidi madaktari wamemshauri Maalim Seif kuendelea kuwa chini ya uangalizi maalum katika kipindi chote atakachokuwa anaendelea na matibabu dhidi ya maradhi hayo. 
 Maalim Seif kuanzia Ijumaa jioni alilazwa katika hospitali ya Mnazi Mmoja , mjini Unguja, Zanzibar ambako anaendelea kuwa chini ya uangalizi wa karibu wa madaktari. 
 Uongozi wa ACT Wazalendo unawataka wanachama wake, Zanzibar na Tanzania bara kumuombea dua Maalim Seif katika kipindi hiki cha kuugua kwake, ili aweze kupona kwa haraka na kurudi kuendelea na majukumu yake.
Serikali ya Sudan inakumbana na hali ngumu ya kiuchumi, ikiwemo mfumuko mkubwa wa bei, sarafu dhaifu na ukosefu wa bidhaa za msingi. 

Kiongozi wa serikali ya mpito nchini Sudan, ametetea mkataba wa kurejesha uhusiano kati ya nchi hiyo na Israel ambao ulisimamiwa na Marekani, akisema kwamba mkataba huo haujakamilika lakini utakuwa wa manufaa makubwa kiuchumi kwa Sudan. 
 Katika hotuba yake ya kwanza kwa umma kuhusu mkataba huo, Abdel Fattah al-Burhan amesema kwamba alishauriana na waziri mkuu na viongozi wengine wa kisiasa kabla ya mkataba huo kutangazwa Ijumaa wiki iliyopita katika mazungumzo ya sim una rais wa Marekani Donald Trump na waziri mkuu wa Israel Benjamin Netanyahu. 
 Hatua hiyo ina utata nchini Sudan, ambayo imekuwa mkosoaji mkubwa wa Isreal na imezua pingamizi kati ya makundi ya kisiasa. 
 “Napendelea kuuita mkataba huo kuwa wa maridhjiano badala ya kusema ni wa kuleta utulivu,” Burhan amesema katika mahojiano yaliyopeperusha na televisheni ya taifa, akiongezea kwamba “hadi sasa, hatujafikia makubaliano. Tutasaini na wahusika wale wengine wawili, Marekani na Israel, kwa msingi wa ushirikiano.” 
 Burhan anaongoza baraza lenye viongozi wa kijeshi na kiraia, ambalo lilichukua hatamu za uongozi wa Sudan baada ya kupinduliwa kwa Omar al-Bashir mwaka uliopita, kupitia maandamano. 
 Serikali ya Sudan inakumbana na hali ngumu ya kiuchumi, ikiwemo mfumuko mkubwa wa bei, sarafu dhaifu na ukosefu wa bidhaa za msingi. 
 Sudan ilipata afueni wiki iliyopita baada ya Marekani kuthibitisha kwamba itaiondoa Kahrtoum katika orodha ya nchi zinazofadhili ugaidi duniani. 
 Hatua ya Sudan kuwa kwenye orodha ya wafadhili wa ugaidi duniani ilikuwa imeizuia kupata misaada ya kifedha ya kimataifa na kusamehewa madeni. 
 Wasudan wengi walichukulia hatua hiyo kuwa nzuri na iliyochelewa kupatikana, wakiishurutisha serikali kuharakisha utekelezaji wake kwa kukubali mkataba wa ushirikiano na Israel. 
 “Hatukulaghaiwa,” amesema Burhan. “Tulieleza maslahi yet una tukapata mambo yanayotufaa, na huenda tutafaidhika sana kuliko wahusika wengine.” 
 Burhan amesema kwamba uhusiano kati ya jeshi na raia katika baraza la utawala umeimarika sana, na kwamba amefikia makubaliano na viongozi wa kisiasa wanaoakilisha raia kwamba mkataba na Israel unastahili kuidhinisha na bunge, ambalo bado halijaundwa. 
 Imetayarishwa na Kennes Bwire, VOA, Washington DC
Rais wa Uganda Yoweri Museveni ambaye anawania muhula wa sita madarakani, amesema kwamba hajaona mtu mwenye uwezo wa kuongoza Uganda kwa sasa, na hivyo ataendelea kuwa madarakani kwa sababu wapiga kura nchini humo bado wanamhitaji kuendelea kuongoza taifa hilo. 
 Akihutubia viongozi wa chama chake cha National Resistance Movement (NRM) katika wilaya ya Lukungiri, ambayo ni ngome ya kisiasa ya aliyekuwa mpinzani wake mkuu mara nne Dr. Kiiza Besigye, Museveni amesema kwamba wapinzani wake ni watu wazembe wanaotaka kusukumwa kama mkokoteni. 
 Kati ya wapinzani wake 10 katika uchaguzi mkuu wa mwaka ujao 2021, ni waliokuwa makamanda muhimu wakati walipokuwa msituni katika vita vilivyomwezesha kuingia madarakani mwaka 1985. 
 Wagombea hao ni Lt. Gen Henry Tumukunde na aliyekuwa kamanda mkuu wa jeshi Maj. Gen. Mugisha Muntu. 
 Dr. Kiiza Besigye si mgombea wa urais katika uchaguzi mkuu wa mwaka ujao, lakini anamfanyia kampeni mgombea wa chama chake cha Forum for Democratic Change Patrick Amuriat. 
 Besigye, Tumukunde na Muntu, wanaendelea kufanya kampeni katika sehemu kadhaa za Uganda wakimtaka Museveni kuondoka madarakani wakisema kwamba ameshindwa kutekeleza sababu kuu zilizowafanya kuingia msituni na kuanzisha vita vilivyomwezesha Museveni kuingia madarakani. 
 Lakini Museveni amesema kwamba wanaomkosoa walishindwa na kazi licha ya kujaribu kila mara kuwaweka katika sehemu tofauti serikalini na sasa ‘wanampigia kelele.’ 
 “Wanajua lengo langu katika siasa lakini wanataka kunishawishi niache msimamo wangu. Wanapiga kelele kwamba nastahili kuondoka madarakani utadhani sina pa kwenda,” amesema Museveni akitumia mojawapo ya lugha zinazozungumzwa magharibi mwa Uganda. 
 Akiwataja watatu hao ambao walikuwa marafiki wake wa muda mrefu na mmoja alikuwa daktari wake binafsi (Dr. Kiiza Besigye), kuwa watu “wasiokuwa na maana yoyote na ambao sasa wanataka aondoke madarakani.” 
 Amesema kwamba "huwa nakasirika sana ninaposikia watu wakiniambia kwamba niondoke madarakani, lakini huwa najaribu sana kujizuia na kuwa mtulivu.” 
 “Kama ulishindwa kufanya nilichokuambia, usilete vurugu kwa kuniambia kwamba niondoke madarakani. Wapiga kura ndio wanaoamua,” amesema Museveni akiongezea kwamba “hata nikiondoka nani hao wasiokuwa na maana yoyote ambao wanataka kusukumwa kama mkokoteni wanaotaka kuongoza nchi hii. Muniache niendelee kuongoza kwa sababu raia wa Uganda wananihitaji niwepo. Nitaondoka tu iwapo kuna mtu wa maana nitakayeona naweza kumuachia Uganda. Nataka niwe na uhakika mahali naiacha Uganda” 
 Museveni hata hivyo ameonekana kumsifu aliyekuwa waziri mkuu Amama Mbabazi na mke wake Jackline Mbabazi akisema kwamba wanafanya vya kutosha kuimarisha kilimo cha majani ya chai. 
 Museveni alimfuta kazi Amama Mbabazi kutoka nafasi ya waziri mkuu, baada ya kugundua kwamba alikuwa na nia ya kugombea urais katika uchaguzi mkuu wa mwaka 2016. 
 Mbabazi aligombea urais na kumaliza katika nafasi ya tatu nyuma ya Yoweri Museveni na Dr. Kiiza Besigye akiwa na asilimia 1 ya kura. 
 Aliwasilisha kesi mahakamani ya kupinga matokeo ya uchaguzi huo lakini ikatupiliwa mbali kwa ukosefu wa ushahidi kwamba kulikuwepo udanganyifu katika hesabu ya kura. 
 Amekuwa kimya tangu wakati huo, hadi hivi karibuni alipoanza kuonekana katika picha za ikulu ya rais akiwa na rais Museveni. 
 Imetayarishwa na Kennes Bwire, VOA, Washington DC
Watu wasiopungua watatu waliuawa Jumapili kwa kupigwa risasi huko Austin, Texas, katika jengo la makazi ya watu mamlaka zilieza. 
 Polisi wa Austin, waliita hali hiyo tukio la upigaji risasi linaloendelea na walisema walikuwa wakimtafuta mtuhumiwa. 
 Wakati mtuhumiwa hajulikani alipo, inaonekana hii ni hali ya shambulizi la ndani ambalo ni la kipekee na hakuna hatari kwa umma kwa ujumla, polisi wa Austin walisema kwenye Twitter. 
 Upigaji risasi ulitokea karibu na eneo maarufu la Maduka Kaskazini magharibi mwa jiji, ambalo ni mji mkuu wa Texas. 
 Polisi wanajua utambulisho wa mtu mwenye bunduki, kulingana na ripoti ya KVUE-TV huko Austin. 
 Idara ya Huduma za Matibabu ya Dharura ya Kaunti ya Austin-Travis ilisema watu wazima watatu walikuwa wamekufa katika eneo la tukio, ambalo liliripotiwa muda mfupi kabla ya saa sita, mchana saa za huko.
UNHCR inakadiria wakimbizi 15,000 hadi 20,000 walikimbia kwenye kambi mbili za kaskazini na wametawanyika katika maeneo ambayo hakuna uwezo wa kuyafikia. Shirika hilo linasema wengi wapo katika hatari kubwa na wanahitaji msaada wa kibinadamu na ulinzi wa kuokoa maisha yao 

Shirika la kuwahudumia wakimbizi katika Umoja wa Mataifa linaonya kwamba maelfu ya wakimbizi wa Eritrea huko kaskazini mwa Ethiopia katika mkoa wa Tigray uliokumbwa na mzozo wanahitaji msaada na ulinzi. Shirika hilo linarudia tena wito wake kwa serikai kutoa fursa kuwafikia wakimbizi. 
 Kabla ya kuanza mashambulizi ya jeshi la Ethiopia huko Tigrey mwanzoni mwa Novemba mwaka jana, shirika hilo la kuhudumia wakimbizi katika Umoja wa Mataifa liliwahudumia wakimbizi takribani 96,000 wa Eritrea katika kambi nne. Tangu wakati huo shirika hilo limepoteza udhibiti kwenye kambi na uwezo wake wa kutoa misaada muhimu kwa wakimbizi. 
 Tangu mwanzoni mwa Januari, Ethiopia imetoa fursa kwa Umoja wa Mataifa na mashirika ya kibinafsi kufika katika kambi mbili huko kusini mwa Tigray. Program ya chakula Duniani inaripoti kwamba imefanikiwa kuwapatia wakaazi 26,000 waliopo kwenye kambi mgao wa dharura wa chakula na lishe, lakini linasema msaada zaidi wa chakula na huduma nyingine unahitajika.  
 Hali kwa ujumla ni mbaya kwa wakimbizi huko kaskazini mwa Tigray. Maafisa wa Umoja wa Mataifa wanasema kambi mbili zilijikuta katikati ya majibizano ya risasi kwenye mzozo uliosababisha uharibifu mkubwa sana wa miundo mbinu. Maelfu ya wakimbizi wa Eritrea walikimbia kwa ajili ya usalama wao kutoka kwenye kambi hizo.  
 Msemaji wa UNHCR, Babar Baloch anasema wa-Eritrea wapatao 4,000 walielekea kambi ya Mai Aini huko kusini mwa Tigray, Anasema mkuu wa shirika la wakimbizi katika Umoja wa Mataifa, Filippo Grandi amekutana na baadhi ya wakimbizi hao kwenye ziara yake kwenye kambi mwanzoni mwa wiki iliyopita. Baloch anasema wakimbizi walimwambia kamishna mkuu kuhusu uzoefu wao unaowapa kiwewe na hofu ya baadae. 
 “Baadhi walisema walikuwa wameamua kula majani kwasababu hakuna chakula kingine chochote. Walizungumzia pia juu ya kupenya kwa wahusika wenye silaha katika kambi, kuwepo mauaji, utekaji na pia wengine walilazimishwa kurudi Eritrea mikononi mwa vikosi vya Wa-Eritrea waliopo katika eneo hilo” 
 UNHCR inakadiria wakimbizi 15,000 hadi 20,000 walikimbia kwenye kambi mbili za kaskazini na wametawanyika katika maeneo ambayo hakuna uwezo wa kuyafikia. Shirika hilo linasema wengi wapo katika hatari kubwa na wanahitaji msaada wa kibinadamu na ulinzi wa kuokoa maisha. Inasema fursa kamili ya kufika huko lazima itolewe hivi sasa kwa mashirika ya misaada ili kuzuia hali ambayo tayari ni mbaya kuwa mbaya zaidi. 
 Ripoti ya karibuni kutoka ofisi ya UN inayoratibu masuala ya ndani ya kibinadamu inaonya juu ya janga linalokuja la kibinadamu. Inakadiria zaidi ya watu milioni 2.3 kwenye mkoa wote wa Tigray uliokumbwa na mzozo wanahitaji msaada wa haraka wa kuokoa maisha yao.
Serikali ya Somalia Jumatatu ilisimamisha utoaji wa vibali vinavyotolewa kwenye uwanja wa ndege nchini humo kwa wageni kutoka Kenya.  

Badala yake iliwashauri wote wanaosafiri nchini humo kuomba Viza kwenye ubalozi wake mjini Nairobi kabla ya kusafiri. 
 Kwa mujibu wa gazeti la Daily Nation la Kenya, amri hiyo itaanza kutekelezwa Decemba 13. 
 Ofisi ya uhamiaji ya Somalia imesema kuwa hatua hiyo imepelekewa na tahadhari dhidi ya maambukizi ya Covid19. 
 Taarifa zinaongeza kusema kuwa watu wenye vyeti vya kusafiria vya kidiplomasia watahitajika kupata idhini kutoka kwa wizara ya mambo ya kigeni mjini Mogadishu kabla ya kusafiri nchini humo. 
 Mwezi Novemba mwaka huu, Somalia ilifungua tena ubalozi wake mjini Nairobi baada ya kufungwa kwa miaka 10 kufuatia ushindi wa kesi dhidi ya mwekezaji binafsi aliekuwa ameununua kwa njia ya magendo wakati mapigano yakiendelea Somalia. 
 Jengo la ubalozi, lililo eneo la Westlands mjini Nairobi, lilinunuliwa mwaka wa 1972 na limekuwa likikarabatiwa kwa miaka miwili iliopita. 
 Sasa ubalozi huo unatarajiwa kufunguliwa tena ukisimamiwa na balozi wa Somalia nchini Kenya, Mohamoud Ahmed Nur Tarsan. 
 -Imetayarishwa na mwandishi wa VOA Harrison Kamau, Washington DC
Marekani imeshindwa Ijumaa kupata ridhaa ya kuongeza muda wa vikwazo vya silaha dhidi ya Iran vinavyofikia ukingoni, kukiwa na uwezekano wa Washington kulazimisha vikwazo vya zamani vya kimataifa dhidi ya Iran kurejeshwa mara moja.  

Waziri wa Mambo ya Nje wa Marekani Mike Pompeo amelikosoa Baraza la Usalama la Umoja wa Mataifa (UN) kwa kushindwa kutekeleza jukumu lake la kuendeleza usalama na amani ya kimataifa.  
 “Imekataa kuongeza muda wa azimio la marufuku ya silaha dhidi ya Iran ambalo limekuwepo kwa miaka 13 kutoa mwanya kwa taifa linaloongoza kufadhili ugaidi kununua na kuuza silaha bila ya kuwepo masharti ya UN kwa mara ya kwanza katika zaidi ya muongo mmoja,” amesema katika tamko lake. 
 “Kushindwa kwa Baraza la Usalama kuchukua maamuzi muafaka kulinda usalama na amani ya kimataifa hakukubaliki hata kidogo.” 
 Azimio la Marekani liliungwa mkono kwa kura mbili – za Marekani na Jamhuri ya Dominica. Russia na China zilipiga kura kupinga hatua ya vikwazo hivyo, na nchi nyingine 11 wanachama wa baraza hawakupiga kura. 
 Balozi wa Iran katika UN Majid Takht Ravanchi, amesema katika tamko lake kuwa vikwazo vyovyote au masharti yoyote yale yatakayo wekwa na Baraza la Usalama “yatajibiwa kwa hatua kali na Iran na ziko njia nyingi za kukabiliana na hilo.” 
   
 “Katika historia ya miaka 75 ya Umoja wa Mataifa, Marekani haijawahi kutengwa kama hivi leo,” msemaji wa Wizara ya Mambo ya Nje, Abbas Mousavi ametuma ujumbe wa tweet Jumamosi. 
 “Pamoja na safari zote walizofanya, shinikizo waliloweka na ubabe wa kivita, Marekani iliweza tu kuihamasisha nchi ndogo [kupiga kura] pamoja nayo,” Mousavi ameandika, akiongeza kuwa “Jana usiku, diplomasia ya Iran inayofanya kazi, pamoja na nguvu ya sheria ya [mkataba wa nyuklia], imeishinda Marekani kwa mara nyingine katika Baraza la Usalama la Umoja wa Mataifa. 
 Ofisi ya ublozi wa China katika UN imetuma ujumbe wa twitter kuwa matokeo ya kura hizo “unaonyesha kwa mara nyingine kuwa ubinafsi hauwezi kuungwa mkono, na ubabe hautafanikiwa. Jaribio lolote la kuweka maslahi binafsi juu ya maslahi ya wengi ya jumuiya ya kimataifa yatagonga ukuta.”  
 Marufuku dhidi ya uuzaji au uhamishaji wa silaha za kawaida kusafirishwa kwenda Iran au kutoka Iran unafikia ukomo ifikapo Octoba 18 chini ya mkataba kamili wa Mpango wa Utekelezaji (JCPOA). 
 Washington inatahadharisha kuwa kuachiwa Iran huru bila ya masharti yoyote itapelekea kudhoofisha zaidi eneo la Mashariki ya Kati, kuongeza vita na ushindani wa kumiliki silaha katika eneo hilo.  
 Marekani ilieleza kuwa inaungwa mkono katika Mashariki ya Kati kuendeleza vikwazo na Israeli na nchi za Ghuba ya Kiarabu kama sababu yenye mashiko kwa baraza kuongeza muda wa vikwazo.  
 Hapo awali, Washington ilitaka hatua zaidi ya kujadidisha bila ukomo vikwazo vya silaha, kuwepo vikwazo zaidi na haki ya kimataifa kuzuia usafirishaji wa silaha. Lakini ilirudi nyuma na azma hiyo mapema wiki hii, na kuwasilisha ujumbe uliorekebishwa unaotaka kuendelezwa kwa vikwazo vya silaha.  
 “Wajumbe wa Baraza wanajua kinacho endelea juu ya dhamira ya Marekani katika mchezo huu,” amesema Richard Gowan, mkurugenzi wa Kundi la Kimataifa Linaloshughulikia Migogoro (ICS). 
 “Washington ilitaka kuwasilisha azimio hili ili iweze kudai kuwa ilitoa nafasi kwa diplomasia kabla ya kuweka shinikizo kubwa kurejesha nyuma vikwazo dhidi ya Iran, ili iweze kuua kabisa mkataba wa nyuklia uliofikiwa na Iran wa 2015.  
 Tamko la “Snapback” ni mchakato ambao utaanzisha upya kurejeshwa vikwazo vya zamani vilivyowekwa na Umoja wa Mataifa dhidi ya Iran. 
 Iwapo Marekani itachukuwa utaratibu huu, kutakuwa na utata mkubwa, kwa sababu hili linazihusu nchi zilizosaini mkataba wa nyuklia na Iran, na Washington ilijiondoa miaka miwili iliyopita. 
 “Ni wazi hivi sasa kwamba hakuna utashi wowote wa shinikizo la Marekani kurudisha nyuma vikwazo vilivyopo dhidi ya Iran katika baraza hilo,” Gowan wa ICG amesema. 
 “Katika hali yoyote ile, Washington intaendeleza kushinikiza hilo, lakini itegemee kutoaminiwa katika dhamira yao ya vikwazo vipya na wajumbe wengine wa baraza.”
Rais wa Kenya, Uhuru Kenyatta akifunga mkutano wa mazingira amesisitiza shida nyingi za mazingira zinazoikabili Dunia zinaweza kutoa suluhisho kwa changamoto nyingi tunazokabiliana nazo kama binadamu 

Mawaziri wa mazingira na viongozi wengine kutoka zaidi ya mataifa 150 wamemaliza kikao cha siku mbili kwa njia ya video katika mkutano wa tano wa mazingira wa Umoja wa Mataifa-UNEA-5 ambapo bunge lilionya kuwa ulimwengu upo hatarini kwa majanga mapya kama hatutabadilisha namna tunavyotunza mazingira ya asili. 
 Rais wa Kenya, Uhuru Kenyatta amefunga mkutano huo kwa matamshi yanayosisitiza shida nyingi za mazingira zinazoikabili Dunia lakini ameongeza kuwa mazingira yanaweza kutoa suluhisho kwa changamoto nyingi tunazokabiliana nazo kama binadamu. 
 Mkutano huo ulihudhuriwa na maelfu ya washiriki wa mtandao, wakiwemo zaidi ya wajumbe 1,500 kutoka mataifa 153 wanachama wa Umoja wa Mataifa na mawaziri zaidi ya 60 wa mazingira. 
 Bunge ambalo lilionekana moja kwa moja pia lilikubaliana juu ya mambo muhimu ya kazi za UNEP kuanzia sherehe za miaka 50 ya maadhimisho ya UNEP mwaka 2022 na kufanya mazungumzo na uongozi mahala ambapo nchi wanachama walielezea namna ya kujenga ulimwengu wenye nguvu na unaojumuisha hali ya baadae ya janga hili.
Televisheni ya serikali ya Korea Kaskazini imethibitisha kupungua kwa uzito wa Kim Jong Un, na hata kukubali kuwa hali ya kiafya ya kiongozi huyo inaendelea kuwa ni suala linaloleta wasiwasi kwa Pyongyang.  

Uthibitishaji huo ulitangazwa wakati wa mahojiano na wakazi wa Korea Kaskazini yaliyofanywa na televisheni kuu ya serikali ya Korea Kaskazini, kulingana na shirika la habari la Korea Kusini Yonhap. 
 “Watu walikuwa wanasimanzi kumuona Katibu Mkuu huyo anayeheshimika akiwa amepungua uzito,” mkazi mmoja amesema katika mahojiano yaliyopeperushwa Ijumaa. “Kila mtu anasema anahuzuni ya kutokwa na machozi.” 
 Maoni hayo yalijumuishwa pasipo kufungamana na ripoti ya KCTV inayoonyesha mahojiano ya mitaani na wananchi wakieleza maoni yao juu ya masuala mbalimbali, ikiwemo maonyesho ya kitamaduni ya hivi karibuni. 
 Repoti hiyo haikutaja wala kuzungumzia matatizo ya afya yanayomkabili Kim. Wachambuzi wanasema, hata hivyo, uthibitisho huo wa Pyongyang kwamba hali ya kiongozi huyo imebadilika inaonekana bado ni muhimu. . Hali ya kiafya ya kiongozi huyo mwenye umri wa miaka 37 imekuwa mara kwa mara ikidadisiwa na dhana nzito, hivi karibuni baada ya kujitokeza katika televisheni ya serikali akionekana amepungua uzito zaidi kuliko vile alivyokuwa wiki kadhaa siku za nyuma.  Uvumi juu ya hali ya afya ya Kim uliongezeka mwaka 2020 baada ya kutoonekana hadharani katika sherehe za kuzaliwa zinazoadhimishwa kwa ajili ya babu yake, kiongozi muasisi wa taifa la Korea Kaskazini Kim Il Sung.  
 Chanzo cha Habari : VOA News
Wanaanga wawili wa Marekani Doug Hurley na Bob Behnken wako katika safari ya mwisho na sehemu muhimu ya majaribio ya chombo cha kampuni binafsi cha SpaceX kurejea duniani, Jumapili. 

Doug Hurley na Bob Behnken walishiriki katika sherehe ya kuwatakia safari njema Jumamosi katika kituo cha anga cha kimataifa, saa kadhaa kabla ya safari yao iliyokuwa imepangwa kufanyika na chombo cha SpaceX Dragon. 
 Licha ya kuwepo na kimbunga Isaias kilichokuwa kinasogelea Florida, NASA ilisema hali ya hewa inaonekana kuwa nzuri kwa chombo hicho kutua majini siku ya Jumapili mchana katika Ghuba ya Mexico karibu na mji wa Panama, Florida. 
 Itakuwa ni mara ya kwanza kwa chombo hiki kutia majini katika kipindi cha miaka 45. Mara ya mwisho kutua kwa chombo kama hicho ilikua ni safari ya pamoja ya anga za juu ni pale Marekani na Urusi ziliposhirikiana mwaka 1975 katika safari iliyojulikana kama Apollo-Soyuz. 
 Kurejea kwa wanaanga hawa kutakamilisha ziara yao ya miezi miwili inayomaliza kipindi cha muda mrefu wa kutofanyika safari za anga za juu kwa upande wa Marekani, ambayo ilikuwa inategemea roketi zinazo safirisha wanaaga wa Russia kwenda kituo cha anga za juu baada ya Marekani kusitisha kupeleka vyombo vyake vya anga za juu. 
 Safari ya Hurley na Behnken kutoka Kituo cha NASA cha Anga cha Kennedy, Mei 30, imekifanya chombo cha SpaceX kuwa cha kwanza cha kampuni binafsi kupeleka wanaadamu katika sayari za juu. 
 Baada ya ufanisi huo hivi sasa SpaceX inaelekea kuwa chombo cha kwanza kuwarejesha watu duniani. 
 “Sehemu ngumu zaidi ni kukirusha chombo hiki kwenda angani , lakini hatua muhimu zaidi ni kuturejesha nyumbani,” amesema Behnken. 
 Kutua kwa salama, amesema Behnken “kutakamilisha” uwezo wa Marekani kusafirisha wanaanga wake na kuwarudisha.” 
 Kamanda wa Kituo cha Anga Chris Cassidy, ataendelea kuwepo katika kituo cha kimataifa na Warusi wawili hadi Oktoba.
Rais mteule wa Marekani Joe Biden jana Jumatatu amepokea chanjo dhidi ya virusi vya corona wakati akitazamwa moja kwa moja kwenye televisheni ili kushawishi wamarekani kuwa zoezi hilo ni salama.  

Kabla ya kupokea chanjo hiyo, Biden alionekana akijiandaa na kisha kumweleza muuguzi kuendelea na shuguli wakati akiwa kwenye hospitali moja mjini Newark, Delaware. Mkewe Jill Biden saa kadhaa kabla pia alipokea chanjo kwenye hospitali hiyo ambayo iko karibu na kwao nyumbani. Baadhi ya viongozi wengine mashuhuri wa Marekani waliopokea chanjo hiyo tayari ni pamoja na makamu wa rais Mike Pence, spika wa bunge Nancy Pelosi na kiongozi wa walio wengi kwenye baraza la senate Mitch McConnell. Rais wa Marekani Donald Trump ambaye mwezi Oktoba alipatikana kuwa na virusi vya corona kufikia sasa hajasema ni lini amepanga kuipokea. Marekani inaongoza ulimwenguni kwenye idadi ya maambukizi huku tayari ikiwa imeshuhudia zaidi ya vifo 318,000 kutokana na Covid-19 kwa mujibu wa takwimu za chuo kikuu cha Johns Hopkins. 
 Imetayarishwa na Harrison Kamau.
Tuzo za Grammy za mwaka 2021 hazitafanyika tena mwezi huu huko Los Angeles Crlifornia na badala yake zitatangazwa mwezi Machi kwa sababu ya kuongezeka kwa visa vya virusi vya corona na vifo. 
 Waandaji wa tuzo hizo waliwaambia waandishi wa habari siku ya Jumanne kuwa onyesho la kila mwaka litasogezwa mbele kutoka tarehe yake ya awali ya Januari 31 hadi tarehe isiyojulikana mnamo mwezi Machi. 
 Tuzo hizo za Grammy zitafanyika Los Angeles katika Kituo cha Staples, Kaunti ya Los Angeles, ambako ndio kitovu cha ugonjwa huko California, ambako umezidi vifo 10,000 na imekuwa na asilimia 40 ya vifo . Beyonce ndiye anayeongoza katika tuzo hizo mwaka huu akiwa na uteuzi katika vitengo tisa.
Umoja wa Mataifa umetangaza msaada wa dharura wenye thamani ya dola milioni 35 kwa raia waliojikuta katikati ya mapigano katika jimbo la Tigray nchini Ethiopia. 

Wanajeshi wa serikali wamekuwa wakipambana na wapiganaji wa kundi la ukombozi la Tigray, TPLF tangu tarehe 4 Novemba. 
 Umoja wa Mataifa unasema kwamba dola za Marekani milioni 25 kati ya msaada huo zitatumiwa kununua dawa kwa ajili ya waliojeruihiwa na wagonjwa pamoja na chakula na maji ya kunywa. 
 Pia dola milioni 10 zilizobaki zitatumika katika kujenga makazi ya muda, vituo vya afya na visima vya maji kwa ajili ya maelfu ya wakimbizi waliokimbia na kuingia nchi jirani ya Sudan. 
 Mratibu wa idara ya huduma za dharura ya Umoja wa Mataifa Mark Lowcock anasema migogoro ya aina hii ni vigumu kusitisha pale inapokuwa tabu kudhibiti na hivyo inazusha matatizo makubwa kwa maisha ya watu kwa muda mrefu.
Sehemu kubwa barani Afrika,ikiwa ni pamoja na Zimbabwe, wanawake wanaohangaika kupata watoto mara nyingi wanakabiliwa na unyanyapaa na kejeli. Ili kusaidia kumaliza shida hiyo, madaktari wawili wa Zimbabwe mwaka 2017 walifungua tena kliniki ya kipekee nchini humo ya kusaidia uzazi kwa nia ya kupandikiza. 
 Tangu kliniki hiyo ilipofunguliwa tena mnamo mwaka 2017, miaka kadhaa baada ya mmiliki wake wa zamani kustaafu, IVF Zimbabwe inaelezewa imesaidia wanawake wapatao 120 kupata watoto kupitia virtubisho vya mbegu. 
 Madaktari Tinovimba Mhlanga na Sydney Farayi wanasema baadhi ya wanandoa wanahangaika kupata watoto kwa sababu ya ukosefu wa maarifa na fedha lakini wanafuraha kuwasaidia kufikia malengo yao. 
 Mwanamke huyu mwenye umri wa miaka 30 anatarajia kujifungua mwezi ujao baada ya kupata msaada kutoka kwa IVF Zimbabwe katika ndoa yake ya pili. Ya kwanza ilivunjika baada ya miaka saba ya kutokuweza kupata uja uzito na hataki kutajwa jina. 
 Shirika la Umoja wa Mataifa linasema kushindwa kupata mimba barani Afrika kunalaumiwa sana kwa wanawake, ingawa nusu ya visa vya utasa husababishwa na changamoto ambazo wanaume wanakabiliwa navyo. 
 Shirika la Afya Ulimwenguni la Umoja wa Mataifa linasema changamoto za utasa ni za kawaida na zinaweza kumalizwa.Lakini barani Afrika, serikali nyingi mara nyingi huzingatia zaidi chamgamoto za kiafya kama magonjwa ya milipuko, magonjwa ya kuambukiza na utapiamlo. 
 Wagonjwa katika IVF Zimbabwe wanasema wanalipa karibu dola 4,000 kwa matibabu fedha nyingi sana kwa mtu wa kawaida nchini Zimbabwe. 
 Lakini kwa wateja walio tayari kumpokea mtoto wao wa kwanza baada ya kusubiri kwa muda mrefu, uwekezaji huo una thamani yake.
Kwa mara ya kwanza katika kipindi cha miaka 15 Rais wa Wapalestina Mahmoud Abbas anakabiliwa na upinzani katika uchaguzi, huku mpasuko ndani ya chama chake chenye nguvu cha Fatah unaleta tishio jipya la utawala wake juu ya siasa za Wapalestina.  

Kulingana na shirika la habari la Uingereza, Reuters, juhudi za kujitenga kwa mmoja wa washirika katika chama cha Abbas zimeongeza uvumi kuwa huenda akafuta upigaji kura wa rais uliopangwa kufanyika mwezi Julai, 
 Sababu zinazo elezwa ni Abbas anahofia changamoto kutoka kwa Marwan Barghouti, kiongozi maarufu wa Wapalestina ambaye ametiwa gerezani na Israel.  
 Ofisi ya Abbas imekanusha kuwa ana mipango ya kuchelewesha au kufuta uchaguzi wa rais. 
 Bargout mwenye umri wa miaka 61, amekuwa nii kiini katika upinzani wa wapalestina mwaka 2000 – 2005 katika maeneo ya Ukingo wa Magharibi na Ukanda wa Gaza yanayo kaliwa kimabavu na Israel. 
 Alihukumiwa na mahakama ya Israel mwaka 2003 kifungo cha maisha jela baada ya kukutwa na hatia ya mashambulizi kadhaa mabaya kwa Waisraeli yaliyofanywa na wanamgambo wa kipalestina. 
 Barghouti alikana mashtaka hayo. Abbas mwenye umri wa miaka 85, mwezi Januari alitangaza uchaguzi wa rais na wabunge hatua ambayo inaonekana kama majibu kwa ukosoaji wa ndani na magharibi juu ya uhalali wa kidemokrasia kwa urais wake.
Serikali ya Kenya imeongeza muda wa kutotoka nje usiku nchi nzima kwa siku nyingine 30, amri iliyokuwa imewekwa kwa ajili ya kuzuia kuenea kwa COVID-19. 

Wakati akilihutubia taifa kutoka ikulu ya Nairobi Jumamosi, Rais Uhuru Kenyatta amesema kuwa kulegeza masharti kwa asilimia 20 huenda kutapelekea maambukizi mapya 200,000 na vifo 30,000 ifikapo Disemba. Rais, hata hivyo, amesema amri hiyo itaanza kutekelezwa kati ya saa tatu usiku hadi za kumi alfajiri kuanzia Jumapili. 
 Maambukizi 
 Mkuu wa nchi amesema kuwa kulegeza masharti kwa asilimia 40, kutasababisha maambukizi kufikia kileleni ifikapo Novemba na kukadiria kuwa kutakuwa na maambukizi 300,000 na vifo 40,000. 
 “Wakati janga hili likienea katika mataifa mbalimbali ulimwenguni, Kenya haijaepuka hili. Hatujawahi kukabiliwa na tishio la maslahi yetu ya kitaifa kwa kiwango hiki huko nyuma,” amesema Kenyatta. 
 Ameongeza kuwa : “ Familia zetu, shule zetu, maisha yetu, jinsi tunavyo abudu, uchumi wetu, biashara zetu, wafanyakazi wetu, kila raia wa Kenya anakabiliwa na hatari ya ugonjwa huu wa COVID-19 usioonekana, adui asiyerudi nyuma.” 
 Imetayarishwa na mwandishi wetu, Nairobi.
Bodi ya wakurugenzi wa Benki ya Dunia imeidhinisha mikopo ya masharti nafuu kwa Tanzania.  

Mikopo hiyo yenye thamani ya Shilingi trilioni 2.3 ni kwa ajili ya utekelezaji wa miradi minne ya maendeleo, kwa mujibu wa Waziri wa fedha wa taifa hilo la Afrika Mashariki, Mwigulu Nchemba.  
 Nchemba amesema kati ya miradi iliyopatiwa fedha hizo, ni ya uboreshaji wa barabara za vijijini, na ule wa kuimarisha mazingira na mafunzo katika taasisi za elimu ya juu.  
 Mradi mwengine ni ule wa kusaidia kuongeza upatikanaji wa huduma za mtandao, maarufu DTP, na wa kuongeza wigo wa upatikanaji wa huduma bora, na za uhakika za Umeme visiwani Zanzibar, Zesta. 
 Dkt Nchemba alikuwa akizungumza na waandishi wa habari Jumapili, siku moja kabla ya kuwasilisha bajeti ya wizara yake ya mwaka wa fedha 2021/2022.
nan
Kiongozi wa kanisa katoliki ulimwenguni papa Francis Jumatatu amefanya marekebisho rasmi ya sheria ya kanisa hilo ili kuruhusu wanawake kuchukua majukumu zaidi kinyume na ilivyokuwa hapo awali. 

Sheria hiyo mpya kwa jina la kilatino, SPIRITUS DOMINI au Roho ya Mungu inaruhusu wanawake kuhudumu kanisani kwa kusaidia makasisi. Hatua hiyo inaendana na ahadi aliotoa awali ya kufanya marekebisho kwenye kanisa katoliki ambalo kihistoria limekuwa likihudumiwa na wanaume. 
 Sheria hiyo inasemekana kuwa itaimarisha zaidi msingi wa kanisa pamoja na kuhusisha kila mmoja kwenye shuguli za uinjilisti ingawa papa Francis amesema kuwa jukumu la kuhubiri bado litabaki kwa wanaume. 
 Kulingana na sheria za kanisa hilo, wanawake hawawezi kuwa makasisi ingawa mwaka wa 2020 papa Francis alibuni tume ya kuchunguza iwapo wanawake wapewe nafasi ya kuhudumu kama makasisi katika siku za mbele. 
 Iwapo hilo litafanyika basi wanawake watapewa nafasi ya kuhubiri na kubatiza lakini siyo kuongoza misa.
Meya wa London Sadiq Khan amesema wiki hii kifo cha George Floyd kinabidi kumulika ukosefu wa usawa na ubaguzi wa rangi kote duniani.  

Akitoa hoja juu ya ubaguzi huo amesema siyo tu uko Marekani na kwamba bado watu weusi huko London hadi leo hawana nafasi sawa na raia wengine.  
 "Na ndio muhimu tujielimishe juu ya tatizo hili na kufahamu kile kinachowafikia ndugu zetu weusi. Na kwa hakika ubaguzi wa rangi unatendeka kwa njia mbali mbali," ameeleza meya huyo. 
 Marekani 
 Wakati huo huo maandamano ya kutaka mageuzi katika mfumo wa polisi na sheria kandamizi pamoja na kukomeshwa ubaguzi wa rangi Marekani yanafanyika kwa amani kwa zaidi ya siku 10 sasa tangu kufariki kwa Mmarekani mweusi George Floyd alipokuwa anashikiliwa na polisi mjini Minneapolis. 
 Siku ya Alhamisi ibada ya kwanza kati ya tatu ilifanyika katika mji wa Minneapolisi na kuhudhuriwa na familia wanaharakati na maafisa wa serikali ya mji huo. Ibada ya maziko ya George Floyd yamepangwa kufanyika mjini Raeford, North Carolina Jumamlosi na maziko yatafanyika Jumanne.  
 Al Sharpton aahidi maandamano kuendelea 
 Kiongozi mkongwe wa kutetea haki za kiraia hapa Marekani Al Sharpton, amehidi kwamba maandamano ya wananchi yataendelea hadi “watakapofanikiwa kubadili kabisa mfumo wa sharia hapa nchini.” 
 Kiongozi huyo alisema hayo wakati zaidi ya watu 100 waliungana katika ibada ya maombolezi mjini Minneapolis kwa ajili ya George Floyd.  
 "Kile kilichomfikia Floyd kinatokea kila siku katika nchi hii yetu ikiwa ni katika huduma za elimu na afya na katika kila fani ya maisha ya Wamarekani. Wakati umefika kwa sisi kusimama kwa jina la George na kusema ondoa goti lako kwenye shingo letu," Al Sharpton mtetezi haki za kiraia Marekanialisisitiza. 
 Siku hiyo hiyo ya Alhamisi, maseneta wa chama cha Democratic katika bunge mjini Washington walikusanyika kuomboleza kwa ajili ya George Floyd. Seneta wa New Jersy Cory Booker, amesema wanatowa heshima zao kwa wale wote walouliwa na polisi hivi karibuni. 
 Cory Booker Seneta wa New Jersey alisema : Leo tumekusanyika hapa kwa maombolezi sio tu ya kifo cha kikatili, bali pia kutoa heshma kwa maisha yake George Floyd. Hivi sasa tunasita kwa dakika nane na sekunde 46 kumkumbuka George Floyd.  
 Maandamano yanaendelea kwa amani 
 Hiyo ilikuwa moja kati ya ibada mbali mbali inayofanyika hapa nchini wakati maandamano yanaendelea kwa amani na utulivu kukiwa na ghasia za hapa na pale katika baadhi ya miji, lakini si sawa na zilizoshuhudiwa wiki iliyopita. 
 Hapa Washington waandamanaji walikuta uzio mkubwa umewekwa nje ya White house kuwazuia kuingia kwenye uwanja maarufu wa la Fayette. Hata hivyo waandamanaji walibakia hapo hadi muda wa amri ya kutotoka nje kuanza saa tano usiku. 
 Maandamano yaungwa mkono duniani 
 Wakati maandamano yakiendelea hapa Marekani waandamanaji wamekuwa wakijitokeza katika mataifa mbali mbali kuanzia Australia ambako kwa wiki nzima wamekuwa wakiandamana na siku ya Alhamisi wakuu wa serikali wamejaribu kuzuia maandamano makubwa yanayopangwa kufanyika Jumamosi mjini Sydney, kwa madai ya hofu ya kuenea kwa virusi vya corona.  
 Waziri mkuu wa jimbo la New South Wale, Gladys Berejiklian, anataka mahakama kuu kutangaza maandamano hayo yanakwenda kinyume cha sheria.  
 Hayo yakiendelea maandamano yamendelea kufanyika Ijuma katika miji mbali mbali ya dunia, huko Asia waandamanaji wa Korea Kusini walikusanyika kudaia haki kutendeka kwa ajili ya Floyd. Wakati wakazi wa Beirut, Lebanon na Ukanda wa Gaza, watu waliwaunga mkono wamarekani katika kutaka kukomeshwa ubaguzi wa rangi.
Viongozi wawili wa kundi la uasi la kikristo katika Jamhuri ya Afrika ya Kati wamekana mashtaka ya uhalifu wa kivita pamoja na ukatili wa kibinadamu katika kesi yao mbele ya mahakama ya kimataifa ya uhalifu, ICC, iliyoanza Jumanne. 

Kwa mujibu wa shirika la habari la AP, aliyekuwa afisa wa soka Patrice Edouard Ngaissona na Alfred Yakatom ambaye ni kiongozi wa uasi anayejulikana kama Rambo, wanatuhumiwa kuhusika kwenye mauaji, mateso pamoja na mashambulizi dhidi ya raia. 
 Mashtaka hayo ni kutokana na nafasi zao za uongozi kwenye kundi la uasi la kikristo la anti-Balaka lililoshutumiwa kuhusika kwenye mapigano makali na kundi la kiislamu la Seleka kati ya mwaka 2013 na 2014. 
 Mapambano hayo yalisababisha vifo vya maelfu ya watu huku maelfu wengine wakikoseshwa makazi wakati misikiti pamoja na maduka yakiporwa. 
 Mashtaka ya Jumanne ndiyo ya kwanza mbele ya ICC yanayoangazia ghasia zilizotokea baada ya kundi la Seleka kutwaa madaraka 2013 yaliyopekea Rais wa wakati huo Francois Bozize kutorokea uhamishoni.  
 -Imetayarishwa na Harrison Kamau, VOA, Washington DC
Siasa za Somalia ziliingia katika hali ya mkanganyiko Jumatatu wakati mabaraza mawili ya bunge yalipingana vikali juu hadhi ya Rais Mohamed Abdullahi Farmajo. 
 Baraza kuu la bunge lilipiga kura ya kuongeza muda wa rais na serikali yake kwa miaka miwili, wakati baraza jingine la bunge limesema hatua hiyo ilikuwa kinyume na katiba.  
 Kikao hicho maalum kilishuhudia wabunge 149 wakipigia kura pendekezo hilo la kuongezewa muda, huku watatu wakipinga. 
 Lakini ndani ya dakika chache, baraza jingine la bunge lilipinga, na spika akisema hatua ya baraza kuu ni kinyume na katiba. 
 Kwa vyovyote vile, hakuna ishara yeyote kwamba uchaguzi wa bunge na urais uliocheleweshwa wa Somalia utafanyika wakati wowote hivi karibuni. 
 Uchaguzi, ambao hapo awali ulipangwa kufanyika mwishoni mwa mwaka jana, bado haujafanyika kwa sababu ya mabishano kati ya viongozi wa kisiasa juu ya nani atadhibiti mchakato wa uchaguzi. 
 Mazungumzo ya kumaliza mchakato huo yalimalizika kwa mkwamo licha ya shinikizo kutoka Umoja wa Afrika, Umoja wa Ulaya na washirika wengine wa kimataifa wa serikali ya Somalia. 
 Spika wa bunge, Mohamed Mursal, alisema Jumatatu kwamba wabunge lazima wawajibike kama wawakilishi wa watu, kuchukua maamuzi wakati mahitaji yanapotokea. 
 Rais Farmajo, ambaye muda wake madarakani ulimalizika rasmi Februari 8, mara moja alikubaliana na kuidhinishwa kuongezewa muda na baraza kuu la bunge. 
 Katika taarifa, rais aliwasihi raia kuchukua fursa ya kihistoria kuchagua hatima yao ya kidemokrasia. 
 Hata hivyo, wapinzani, wakiongozwa na waziri mkuu wa zamani, Hassan Ali Khaire, walionya kwamba kuongeza muda wa rais kunaweza kuwa na matokeo mabaya. 
 Hapo awali, mkuu wa polisi nchini humo Abdi Mohamed Hassan alimfukuza kazi kamanda wa polisi wa mkoa wa Mogadishu Jenerali Sadik Omar baada ya kujaribu kusimamisha kikao cha bunge, akitaja wasiwasi wa usalama.
Waziri wa Mambo ya Nje wa Marekani, Antony Blinken na Waziri Mkuu wa Libya Abdulhamid Dbeibeh wanafanya mazungumzo Alhamisi mjini Berlin kwenye mkutano wa kimataifa ambao unakusudia kuunga mkono serikali ya mpito ya Libya ya kudumu na ilio thabiti. 

Mkutano huo ambao umeandaliwa na Ujerumani na Umoja wa Mataifa, UN, unawashirikisha maafisa kutoka nchi 17 na ulidhihirisha kuunga mkono uchaguzi wa kitaifa nchini Libya ambao umepangwa kufanyika mwezi Disemba 2021. 
 Afisa wa ngazi ya juu kwenye Wizara ya Mambo ya Nje ya Marekani Jumatano aliwambia waandishi wa habari kwamba uchaguzi ni wa muhimu sana sio tu kwa kuhalalisha serikali ya Libya ya muda mrefu, lakini pia kufikia lengo la kuomba wapiganaji wote wa kigeni kuondoka Libya. 
 Taarifa rasmi ya wanaoshiriki mkutano huo imesema majeshi yote ya kigeni na mamluki wanatakiwa kuondoka nchini Libya bila kuchelewa, lakini Uturuki ilijizuia kutoa msimamo wake. 
   
 Chanzo cha Habari : VOA News
Rais mpya wa Malawi Lazarus Chakwera ameapishwa kuongoza kwa muhula wa miaka mitano Jumapili, saa kadhaa baada ya kumshinda kiongozi wa zamani Peter Mutharika katika uchaguzi uliorejewa. 

Chakwera, mwenye umri wa miaka 65, alishinda kwa asilimia 58.57 ya kura katika uchaguzi uliofanyika Jumanne, ikiwa ni mabadiliko kwa matokeo ya uchaguzi wa awali mwezi Mei 2019, ambao ulifutwa na mahakama, Shirika la Habari la Uingereza Reuters limeripoti.  
 Kurejewa kwa uchaguzi kulionekana na wachambuzi kama ni jaribio la uwezo wa mahakama za Afrika kutatua suala la wizi wa kura na kudhibiti madaraka ya rais. 
 “Kusimama mbele yenu kama rais leo ni heshima kubwa. Ni heshima inayojaza furaha isiyosemeka na shukrani nyingi,” Chakwera alisema katika hotuba yake ya kukubali kuchukua madaraka. 
 “ Kwa msaada wenu, tutaweza kurejesha Imani ya kizazi kipya juu ya uwezekano wa kuwa na serikali ambayo inayowatumikia watu na siyo inayotawala,” aliuambia umati wa watu waliokuwa wakishangilia wakiwa wamevalia nguo za rangi ya bendera ya chama chake cha Malawi Congress Party (MCP) na muungano wa chama cha makamu rais Saulos Chilima. 
 MCP ni chama kikongwe nchini Malawi na ushindi wa Chakwera unakirejesha madarakani baada ya miaka 26 kikiwa cha upinzani.
Benki ya dunia imetangaza ushirikiano mpya na Umoja wa Afrika AU, ili kufadhili upatikanaji na usambazaji wa chanjo za Covid-19 kwa takriban watu milioni 400 barani Afrika. 

Katika mkutano wa kimitandao wa Zoom, mkuu wa operesheni wa Benki ya dunia Axel van Trotsenburg amesema kuwa benki yake itatoa dola bilioni 12 ili kuhakikisha dozi milioni 400 za chanjo aina ya Johnson & Johnson zitapatikana ikiwa hatua ya kuimarisha mpango wa kupata chanjo kwa Afrika, unaojulikana kama Africa Vaccine Acquisition Task Team, AVATT. 
 Tangazo hilo limekuja siku moja baada ya mawaziri wa fedha wa Afrika kufanya kikao na maafisa wa World Bank Group, ili kutadhmini nanma na kuharakisha upelekaji wa chanjo kwa mataifa ya kiafrika ili kuzuia wimbi la tatu la maambukizi ya covid-19. 
 Mradi huo unasemekana kuwa hatua kubwa katika kusaidia AU, kufikia lengo lake la kutoa asilimia 60 ya chanjo kwa watu wa afrika kufikia 2022.
Msemaji wa serikali ya Kenya Cyrus Oguna, ameambia waandishi wa habari kwamba Kenya haitachukua hatua kama ilizochukua Somalia na badala yake inasisitiza kufanyika mazungumzo. 
 Oguna amesema kwamba kenya haitawafukuza wanadiplomasia wa Somalia kama ilivyofanya Serikali ya Somalia kwa sababu hiyo itakuwa sawa na kulipiza kisasi. 
 Oguna amesema kwamba Kenya imekuwa nchi yenye ukarimu mkubwa sana kiasi cha kuwapa makao wakimbizi kutoka Somalia wanaoishi katika mojawapo ya kambi kubwa sana ya wakimbizi duniani ya Dadaab na Hagadera na kwamba juhudi zote zitachukuliwa kurudisha uhusiano mwema kati ya nchi hizo mbili. 
 Kenya inataka muungano wa IGAD na COMESA kuingilia kati na kusuluhisha mgogoro huo wa kidiplomasia. 
 “Sote tunajua kwamba Kenya na Somalia wana mambo mengi yanayofanana na maswala mengi yanayotuleta pamoja. Tuna historia inayotuunganisha, tuna ushirikiano wa kiuchumi na hata wa kijamii.” Amesema Oguna, akiongezea kwamba “Unajua pia kwamba tuna wanajeshi wetu wa KDF wanaolinda usalama Somalia kwa hivyo kuna mambo mengi sana yanayotuhusu ndani ya Somalia. Kuna pia swala la kidiplomasia na uhusiano wa kimataifa ambalo linahitaji ushikiano wa dhati. Nifanyie mema ili nami nikufanyie mema.” 
 Serikali ya Somalia ilitangaza kuvunja uhusiano wake wa kidiplomasia na Kenya jana jumatatu, na kuamurisha wanadiplomasia wake wote walio Nairobi kurudi Mogadishu huku wanadiplomasia wa Kenya walio Somalia wakitakiwa kuondoka ndani ya siku saba kuanzia leo. 
 Tangazo hilo lilitolewa na waziri wa habari wa Somalia Osman Abukar Dubbe kupitia televisheni ya taifa. 
 “Somalia imeamua kuvunja uhusiano wake na Kenya. Serikali inawaondoa wanadiplomasia wake wote kutoka Nairobi na kuamurisha wanadiplomasia wa Kenya walio Mogadishu kuondoka ndani ya siku saba kuanzia Desemba 15. Serikali ya Somalia imefanya uamuzi huo kutokana na kuingiliwa kisiasa na Kenya pamoja na hatua za kila mara za Kenya kuingilia uhuru wa Somalia.” Alisema Dubbe. 
 Hatua hiyo inajiri saa chache baada ya rais wa Kenya Uhuru Kenyatta kufanya mkutano na rais wa Somaliland, Muse Bihi. 
 Somaliland ilijitenga kutoka kwa Somalia mwaka 1991 na kujitangazia uhuru japo uhuru huo haujatambuliwa na umoja wa mataifa, Umoja wa Afrika AU, wala nchi yoyot ile. 
 Serikali ya Somalia inasisitiza kwamba Somaliland ni sehemu ya Somalia. 
 Imetayarishwa na Kennes Bwire, VOA, Washington DC
Hali ya wasiwasi imeendelea kuongezeka mashariki mwa Jamhuri ya Kidemokrasia ya Congo, DRC, kufuatia mashambulizi mabaya ya Jumamosi, ambapo, wapiganaji waliwaua watu wasiopungua 19, wakiwemo wanajeshi 10, katika uvamizi wa vijiji viwili.  

Mashambulizi hayo yalifanyika saa chache baada ya Rais Felix Tshisekedi kutangaza hali ya tahadhari na kuzingirwa kwa majimbo mawili, na maafisa wa usalama. 
 Kuongezeka kwa mashambulio ya wanamgambo wenye silaha na vurugu mashariki mwa DRC kumepelekea mauaji ya zaidi ya watu 300 tangu mwanzo wa mwaka 2021, wakati wanajeshi wa serikali na walinda amani wa Umoja wa Mataifa wakijitahidi kutuliza hali hiyo. 
 Mashambulio ya hivi karibuni yalitokea mapema Jumamosi wakati wanamgambo walipovamia vijiji viwili katika mji wa Beni, jimbo la Kivu Kaskazini, viongozi wa eneo hilo walisema. 
 Baadaye siku hiyo, mmoja wa maimamu wenye ushawishi mkubwa mjini humo, alipigwa risasi na kuuawa na washambuliaji wasiojulikana ndani ya msikiti mkuu wa Beni, wakati wa sala ya jioni, kulingana na ripoti za vyombo vya habari. 
 Tshisekedi alikuwa ametangaza hali ya tahadhari, katika majimbo ya Kivu Kaskazini na Ituri Ijumaa. 
 "Lengo ni kumaliza haraka ukosefu wa usalama ambao unaua raia wenzetu katika sehemu hiyo ya nchi kila siku," msemaji wa serikali Patrick Muyaya alisema. 
 Hakusema ni hatua gani zitachukuliwa baada ya mashambulizi hayo. Kwa mujibu wa shirika la habari la Reuters, Kikundi cha waasi cha Uganda kilichokita kambi mashariki mwa Kongo tangu miaka ya tisini, kiitwacho ADF, kinashutumiwa kutekeleza mauaji mengi, katika siku za karibuni.
Rais Magufuli alichaguliwa kuiongoza Tanzania kwa mara ya kwanza mwaka 2015 na Oktoba, 2020 alichaguliwa kushika awamu ya pili ya miaka mitano. Kulingana na katiba ya Tanzania Makamu Rais Samia Suluhu Hassan atamalizia muhula huo. 

Rais wa Tanzania John Pombe Magufuli amefariki dunia siku ya Jumatano jioni baada ya kuugua kwa muda mfupi. Alikuwa na umri wa miaka 61. Kifo cha Rais Magufuli kimetangazwa katika televisheni ya taifa TBC na Makamu Rais Samia Suluhu Hassan majira ya saa tano na nusu kwa saa za Dar es salaam. 
 Kulingana na tangazo la Makamu Rais Hassan kiongozi huyo wa Tanzania kwa kipindi cha miaka sita iliyopita alifariki majira ya saa kumi na mbili jioni katika hospitali ya Mzena mjini Dar es salaam kutokana na matatizo ya moyo. Hassan alisema marehemu Magufuli alianza kuugua tarehe March 6 na kulazwa katika hospitali ya Muhimbili na baadaye kuhamishiwa katika hospitali ya Mzena.  
 Kifo cha Magufuli kimekuja wiki tatu baada ya kiongozi huyo kutoonekana hadharani na kuzusha uvumi ulionea ndani na nje ya kwamba anaumwa na amepelekwa nje ya nchi kwa matibabu. 
 Rais Magufuli atakumbukwa kwa mengi hasa juhudi alizofanya katika kuleta maendeleo Tanzania katika muda mfupi wa utawala wake. Lakini pia atakumbukwa katika siku hizi za mwisho za maisha yake kwa msimamo mkali kuhusu janga la Covid 19 ambalo limeutikisa ulimwengu kwa kusema Tanzania imefanikiwa kutokomeza virusi vya corona kwa sala na kutumia dawa za miti shamba na hivyo kuwataka wananchi wasiwe na khofu kamwe Covid haitaliyumbisha taifa. 
 Kulingana na katiba ya Tanzania Makamu Rais Samia Hassan atachukua uongozi wa nchi hiyo. Lakini hadi sasa haijatangazwa kama ameshaapishwa au lini ataapishwa. 
 Tanzania bado haijatangaza ratiba ya maziko, lakini kuanzia Jumatano usiku bendera zimekuwa zikipepea nusu mlingoti.
Kaimu waziri wa ulinzi Christopher Miller anasema ingawa hatuna taarifa ya ujasusi inayoonesha tishio la ndani, hatutaacha kuchukua hatua yeyote ya ziada katika kuulinda mji mkuu, Washington 

Maafisa wa usalama Marekani wanasema wanachukua kila tahadhari kujilinda dhidi ya shambulizi lolote siku ya Jumatano wakati wa kuapishwa kwa Rais mteule Joe Biden, nje ya jengo la bunge la Marekani ikiwemo uchunguzi wa usalama unaofanywa na FBI dhidi ya walinzi wa taifa 25,000 waliopangiwa kulinda sherehe hiyo Washington. 
 Kaimu waziri wa ulinzi Christopher Miller anasema katika taarifa yake kwamba “ingawa hatuna taarifa ya ujasusi inayoonesha tishio la ndani, hatutaacha kuchukua hatua yeyote ya ziada katika kuulinda mji mkuu”. 
 Wakati huo huo ripoti za ujasusi Marekani zinaeleza kwamba baadhi ya waandamanaji bado wanaamini kuwa Rais Donald Trump anayemaliza muda wake madarakani aliibiwa kura katika uchaguzi wa marudio, na huwenda akajaribu kuvuruga sherehe za kuapishwa kwa Biden hapo Januari 20. 
 Eneo litakapofanyika sherehe za kuapishwa limezungushiwa uzio mrefu wa chuma, usalama umeongezwa zaidi kuliko ilivyo kawaida katika sherehe zilizofanyika miaka minne iliyopita.
Waziri mkuu wa Tunisia Elyes Fakhfakh amejiuzulu Alhamisi. 

Hatua hiyo inaiweka Tunisia katika mgogoro mkubwa wa kisiasa wakati inajaribu kukabiliana na athari za kiuchumi kutokana na janga la virusi vya Corona. 
 Serikali ya Fakhfakh inasambaratika miezi mitano baada ya kuundwa na huenda ikachelewesha mabadiliko makubwa ya kiuchumi yanayohitajika. 
 Inaweza pia kuathiri mipangilio iliyopo ya namna ya kukabiliana na janga la virusi vya Corona baada ya kudhibithi awamu ya kwanza ya maambukizi. 
 Nchi za magharibi ziliisifu Tunisia kwa mabadiliko ya uongozi kwa njia ya demokrasia tangu mwaka 2011, yalipotokea maandamano yaliyopelekea mabadiliko makubwa katika uongozi wan chi hiyo. 
 Lakini utafiti unaonyesha kwamba idadi kubwa ya raia wa Tunisia hawana furaha na uongozi wa sasa kutokana na uchumi mbaya, hali mbaya ya Maisha na huduma mbovu za uma huku wanasiasa wakiendelea kuweka mikakati ya ku 
 Mahakama nchini Malaysia Alhamisi imetoa kibali cha muda, kuzuia kampuni ya Mafuta ya PetroSaudi international, kutumia zaidi ya dola milioni 340 zilizo nchini Uingereza, ambazo waendesha mashtaka nchini Malaysia wanaamini kwamba ziliibwa kutoka katika mfuko wa maendeleao wa 1 MDB. 
 Maafisa wa Marekani na Malaysia wanasema kwamba karibu dola bilioni 4.5 ziliibwa kutoka kwa mfuko wa maendeleo wa Malaysia – 1 MDB, katika sakata iliyomhusisha aliyekuwa waziri mkuu wa Malayis Najib Razak na benki ya Marekani ya Goldman Sachs, miongoni mwa wat una mashirika mengine. 
 Najib amekana mashitaka kuhusika na sakata hilo. 
 Mwezi Februari, mawakili wa kampuni ya Goldman sachs, walikataa mashtaka katika mahakama ya Malaysia, ya kuwapotosha wawekezaji kuhusu uuzaji wa hisa za kiasi cha dola bilioni 6.5 ambazo benki ya uekezaji ya Marekani ilisaidia mfuko wa uekezaji wa Malaysia – 1MDM, kupata. 
   
   
 Kampuni ya kutengeneza dawa ya Novartis Sandoz division, imesema kwamba itahakikisha kwamba dawa inayotengeneza ya kusaidia katika tiba dhidi ya maambukizi ya virusi vya Corona, itatolewa kwa nchi zinazoendelea, bila ya kutaka kupata faida. 
 Kampuni hiyo ya Uswizi, imesema kwamba itatoa dawa hiyo kwa zaidi ya nchi 79 zilizorodeshwa na benki ya dunia zenye kipato cha chini kabisa ama zenye kiwango cha wastani ngazi ya chini. 
 Kampuni hiyo imetangaza kwamba hailengi kupata faida yoyote kutokana na dawa hizo, hadi pale janga la virusi vya corona litakapomalizika kabisa au hadi chanjo ya corona itakapopatikana. 
 Mpango huo unalenga kuzisaidia nchi zenye mifumo duni ya afya katika nchi za Afrika, Asia, Amerika kusini, Ukraine na Maldova. 
 Kampuni ya Novartis haijapungukiwa na kiwango cha dawa inazotengeneza licha ya mahitaji kuendelea kuongezeka.
Serikali ya Kenya imezindua mpango wa kutoa bima ya afya kwa kila raia wake ili kuwawezesha kupata matibabu kwa bei nafuu. 
 Rais wa nchi hiyo Uhuru Kenyatta amesema mpango huo ni sehemu ya agenda zake nne za maendeleo kwa ajili ya raia wote wa Kenya. 
 Uzinduzi huo unajiri baada ya miaka miwili ya kufanyiwa majaribio yaliyokuwa yakiendelea katika miji minne ya Kisumu, Machakos, Nyeri na Isiolo. 
 Serikali ya Kenya imesema kwamba imejitolea kufanya uwekezaji wa kimkakati katika sekta ya afya ili kuhakikisha kwamba raia wote wa nchi hiyo wanapata huduma muhimu za afya wanazohitaji ifikapo mwaka 2022. 
 Raia wa Kenya milioni moja kutoka jamii maskini watasajiliwa kwa njia ya digitali katika awamu ya kwanza. 
 Katika mkutano wa wadau mjini Mombada, uliowaleta Pamoja magavana na viongozi wengine wa serikali kuu ili kuthathmini hatua muhimu zilizofikiwa katika mpango wa majaribio, imeelezwa kwamba kuna nafasi kubwa sana kwa mpango huo kutekelezwa kwa haraka katika majimbo yote ya Kenya, 47. 
 Rais Uhuru Kenyatta ametoa wito kwa kila raia wa Kenya kuunga mkono mpango huo, akitoa mwito kwa bunge kupitisha kwa haraka sheria kuulinda. 
 "Msicheleweshe mpango huu kwa mijadala isiyofaa. Sote tunajua tunakotaka kwenda. Huu sio wakati wa kutuonesha uwezo wako katika mijadala.” Amesema Uhuru Kenyatta. 
 Kenyatta ameonya wasimamizi wa mpango huo kutofuja fedha za umma zinazotakiwa kufanikisha utekelezwaji wake.  
 “tuna nafasi ya kurekebisha tatizo mara moja na mwisho kabisa. Ikiwa wale waliopewa jukumu la kushughulikia fedha hizi hawatafanya hivyo kwa uangalifu na tahadhari, watajuta kwa maisha yao yote.”  
 Kufikia sasa, kuna karibu watu milioni 22 ambao wamesajiliwa kwa mfumo wa bima ya afya ya kitaifa NHIF, ambayo wasimamizi wake wanasema watatumia taarifa za waliosajiliwa kuharakisha ufanisi wa mfumo mpya ambao umezinduliwa. 
 Imetayarishwa na mwandishi wetu wa Nairobi, Kennedy Wandera.
Polisi nchini Uganda Jumatano walimfungulia mashtaka mgombea urais  wa upinzani, Robert Kyagulanyi maarufu Bobi Wine, kwa "kufanya kitendo ambacho kinaweza kusababisha kusambaa kwa virusi vya covid 19," gazeti la Serikali la New Vision limeripoti. 

Mapema asubuhi, Bobi Wine alikamatwa na polisi kabla ya kuelekea kwenye kampeni yake katika wilaya ya Luuka iliyo mashariki mwa Uganda, hali ambayo ilipelekea wafuasi wake kuandamana. 
 Polisi wanamshtumu kwamba amekiuka masharti ya tume ya taifa ya uchaguzi, kwa kuhamasisha zaidi ya wafuasi wake 200 kuhudhuria kampeni yake, wakati tume hiyo inaruhusu watu wasiozidi 100 kushiriki kwenye kampeni za wagombea urais, ili kuzuia kusambaa kwa virusi vya Corona. 
 New vision imeripoti kuwa Bobi Wine amezuiliwa katika kituo cha polisi cha Nalufenya, katika mji wa Jinja, mashariki mwa mji mkuu Kampala. 
 Mwandishi wa Sauti ya Amerika mjini Kampala, ameripoti kuwa baada ya taarifa ya kukamatwa kwa Bobi Wine, wafuasi wake wameandamana katika mji wa Masaka, kati kati mwa Uganda, na kuweka vizuizi barabarani. 
 Maandamano yameripotiwa pia katika mji mkuu Kampala. 
 Polisi wamethibitisha kwamba watu 34 wamejeruhiwa katika makabiliano kati ya polisi na wafuasi wa Bobi Wine. 
 Tangu kampeni za uchaguzi wa rais wa mwaka wa 2021 kuanza, Bobi Wine amekua akizozana na polisi ambao wamemkamata mara kwa mara, wakimshtumu kukiuka maagizo ya serikali na tume ya uchaguzi ya kupambana na janga la Corona, madai ambayo anakusha. 
 -Imetayarishwa na Patrick Nduwimana, VOA, Washington DC
Mamlaka ya kupambana na ufisadi nchini Afrika kusini ilisema Jumatu ilisema inachunguza madai ya ufisadi katika utoaji wa zabuni kwa ajili ya ununuzi wa vifaa vya kupambana na janga la Corona nchini humo. 

Serikali inashutumiwa kwa ufisadi mkubwa katika kupambana na janga hilo. 
 Uchunguzi huo wa mwendesha mashtaka mkuu, unajiri punde tu baada ya wachunguzi kuanza uchunguzi mwingine kuhusiana na ununuzi wa vifaa vya kuwakinga madaktari dhidi ya maambukizi ya virusi vya Corona wanapowashughulikia wagonjwa, katika mkoa wa Gauteng, ambao ndio kitovu cha ukuaji wa uchumi wa Afrika kusini. 
 Rais Cyril Ramaphosa aliingia madarakani kwa ahadi ya kupambana na ufisadi baada ya aliyemtangulia, Jacob Zuma, kuondolewa madarakani na chama chake cha Africa National Congeress – ANC. 
 Ramaphosa ameahidi kwamba serikali yake itawachukulia hatua kali wote wanaotumia njia zisizofuata sheria wakishirikiana na maafisa wa serikali kupora mali ya uma. 
 “Hatutaruhusu mali ya uma ambayo imepatikana kwa hali ngumu na walipa ushuru, wafadhili na jumuiya ya kimataifa kutoweka kutokana na ufisadi,” alisema Ramaphosa. 
 Muungano mkubwa wa wafanyakazi COSATU, na ambao unashirikiana sana na chama kinachotawala cha ANC, umesema katika taarifa ya maandishi kwamba serikali ya Ramaphosa imechukua hatua za haraka kupambana na madai hayo ya ufisadi. 
 Muungano huo umetaja ufisadi kuwa tishio kubwa la uchumi wa Afrika kusini. 
 Mwendesha mashtaka ya uma amesema kwamba ofisi yake inachunguza madai ya ufisadi katika mikoa mitatu, ikiwemo kituo cha karantini kinachosemekana kumilikiwa na afisa wa serikali, pamoja na ununuzi wa vifaa vya matibabu kutoka mkoa wa Kwa Zulu Natal. 
 Hadi tukiandaa ripoti hii, zaidi ya watu nusu milioni walikuwa wamethibitishwa kuambukizwa virusi vya Corona nchini Afrika kusini, ikiwa ndio idadi ya juu zaidi Afrika. 
 Chama kikuu cha upinzani cha Democratic alliance, kimetaka kikao cha bunge kufanyika kwa haraka kujadili kile kimetaja kwamba “sherehe ya watu kula” inayofanywa na watu kutoka chama kinachotawala cha ANC. 
 Inaripotiwa kwamba kanuni za kisheria katika utoaji wa zabuni katika ununuzi wa vifaa vya matibabu kwa wagonjwa wa Corona zilivunjwa na zabuni kutolewa kwa ushirikiano wa watu. 
 Msemaji wa chama cha ANC hakupatikana kwa simu alipotafutwa na shirika la habari la Reuters. 
 Msemaji wa rais Cyril Ramaphosa Khusela Diko, na afisa wa afya wa ngazi ya juu wa Gauteng wamechukua likizo ya mda baada ya ripoti ya vyombo vya habari kueleza kwamba bwanaye Diko alishinda zabuni ya kununua vifaa vya matibabu kwa serikali ya Gauteng. 
 Diko na mmewe wamesisitiza kwamba hawajafanya kosa lolote, na afisa huyo wa afya amedai kwamba hakujihusisha na ununuzi wa vifaa hivyo. 
 Imetayarishwa na Kennes Bwire, VOA, Washington DC
Shirika la Umoja wa Mataifa la kuwashughulikiwa wakimbizi limesema kwamba karibu nusu ya manyanyaso yote wanayopata wahamiaji kutoka Afrika katika safari yao kwenye pwani ya mediterranean, yanasababishwa na maafisa wa usalama. 

Katika ripoti iliyoandikwa na UNHCR na baraza la wakimbizi la Udachi, maelfu ya wakimbizi na wahamiaji hutaabika sana mikononi mwa maafisa wa usalama, ikiwemo kupigwa na kunyanyaswa kingono na hata kuuawa. 
 Waandishi wa ripoti hiyo waliwahoji wakimbizi na wahamiaji 16,000. 
 Katika kikao na waandishi wa Hhbari mjini Geneva, mjumbe maalum wa UNHCR Vincent Cochetel, amesema kwamba “katika visa 47, waathiriwa waliripoti kwamba maafisa wa usalama ndio wanaoongoza katika manyanayso dhidi ya wakimbizi na wahamiaji, japo tulikuwa tunadhania kwamba wahusika wakuu walikuwa ni wafanyabiashara ya magendo na walanguzi wa biandamu”. 
 Ripoti hiyo inataka mataifa kuwajibika katika kukabiliana na manyanyaso dhidi ya wahamiaji na wakimbizi. 
 UNHCR imeripoti kwamba watu 1,750 walikufa kati ya mwaka 2018 na 2019 wakijaribu kufika ulaya kupitia bahari ya mediterania, na kwamba huenda idadi hiyo ikawa kubwa kuliko ya inavyodhaniwa. 
 “Kuna familia zinatafuta watu wao kwenye pwani hiyo na hakuna majibu ya kuwapa,” imesema ripoti hiyo. 
 Katika miezi ya hivi karibuni, mamia ya wahamiaji wamekamatwa baharini na kurejeshwa Libya licha ya vita vinavyoendelea nchini humo. 
 Jumatatu wiki hii, maafisa wa Libya waliwapiga risasi na kuua wahamiaji watatu kutoka Sudan waliokuwa wanajaribu kuhepa kuwekwa katika kizuizi maalum, baada ya kukakamatwa katika bahari ya Mediterania wakijaribu kuelekea Ulaya. 
 Libya, ambayo inakabiliwa na vita vikali, ni njia muhimu sana kwa wahamiaji kutoka nchi kadhaa za Afrika wanaojaribu kufika Ulaya. 
 Karibu wahamiaji 654 wanazuiliwa nchini Libya baada ya kukamatwa baharini. Wengi wao hawapati huduma za afya na wanaishi katika hali mbaya. 
 -Imetayarishwa na Kennes Bwire, VOA, Washington DC
Umoja wa Afrika umeacha mipango ya kununua chanjo za COVID-19 kutoka Taasisi ya Serum ya India kwa ajili ya mataifa ya Afrika na inachunguza juu ya chanjo ya Johnson & Johnson, mkuu wa Kituo cha Kudhibiti na Kuzuia Magonjwa ya Afrika alisema Alhamisi . 
 Kwa mujibu wa shirika la habari la Reuters taasisi hiyo bado itasambaza chanjo ya AstraZeneca Afrika kupitia kituo cha ushirikiano wa chanjo cha COVAX, mkuu huyo wa Kituo cha Kudhibiti na Kuzuia Magonjwa Afrika John Nkengasong aliwaambia waandishi wa habari, lakini Umoja wa Afrika utaagiza chanjo zaidi kutoka kwa Johnson & Johnson. 
 Kauli hiyo inakuja siku moja baada ya wasimamizi wa dawa Ulaya na Uingereza kusema wamegundua uhusiano kati ya chanjo ya AstraZeneca na ripoti za visa adimu vya kuganda kwa damu kwenye ubongo, lakini walisisitiza umuhimu wake katika kulinda watu. 
 Nkengasong alisema uhusiano huo wa watu kuugua hauhusiani na uamuzi wa Umoja wa Afrika. Kundi hilo la nchi wanachama 55 lilibadilisha juhudi zake na kuzielekeza kwenye chanjo ya Johnson & Johnson, alisema, akinukuu mpango uliotiwa saini wiki iliyopita kupata hadi dozi milioni 400 kuanzia robo ya tatu ya mwaka huu.
Visa vya maambukizi ya Corona nchini kenya  vimefikia watu 10,105 huku majimbo yaliopo mipakani mwa taifa hilo la Afrika mashariki yakishuhudia kupata virusi hivyo kutoka mataifa jirani 

Serikali ya kenya inasisitiza watu kutilia mkazo maagizo ya afya ili kuzuia maambukizi kusambaa katika jamii zinazoishi mipakani. 
 Kwa mujibu wa wizara ya afya Kenya majimbo matatu ikiwemo Kajiado, Busia na Kwale japo visa hivyo vinathibitishwa lakini bado kuna changamoto. Kati ya mikakati kwenye mipaka hiyo ni kuhakikisha madereva wa malori ya mizigo na matrela wanapimwa kabla ya kuruhusiwa kuingia kenya. 
 Katika kaunti ya Kwale ambayo inaunganisha nchi ya kenya na Tanzania kwenye mpaka wa Lungalunga kati ya visa 139 ambavyo vimeripotiwa tangu mwezi Marchi, visa 80 ni raia wa Tanzania na Malawi. Anaeleza Salim Mvurya, Gavana wa jimbo la Kwale. 
 Haya yanajiri baada ya muafaka uliopatikana kati ya Kenya na Tanzania mapema mwezi Juni, wakati ambapo msongamano wa malori ulishuhudiwa mpakani huku kila nchi ikimnyooshea mwenzake kidole cha lawama. 
 Mercy Mwangangi, naibu katibu katika wizara ya afya akiwa ziarani pwani ya Kenya mwishoni mwa wikiendi alidokeza kuwa hakuna msongamano wa malori unaoshuhudiwa kwa wakati huu.  
 Alisema Serikali inatumia mabalozi wa nyumba kumi pamoja na raia katika kuwafichua raia wa Tanzania na wakenya wanaotumia njia za vichochoroni kuingia ndani ya taifa jingine. 
 Naye kaimu mkurugenzi wa afya kenya, Dr. Partric Amoth, alisema kuwa mikakati ya mipakani imesaidia kudhibiti maambukizi kusambaa kwenda jamii zinazoishi karibu. “mikakati tunayoifanya imezaa matunda ndio maana hakuna visa vilivyoripotiwa katika jamii maana haviwafikii. Tunaomba Ugonjwa huu umalizike na baada ya corona kuisha vifaa vilivyoko vitasaidia wengine”. 
 Haya yanajiri huku Kenya ikiripoti visa 10,105 kufikia siku ya Jumapili na wakati huo huo wahudumu watatu wa afya walifariki kutokana na maambukizi ya Corona huku wakiwa katika mazingira ya kazi. 
 Amina Chombo, VOA Mombasa
Makundi hasimu ya Wapalestina ya Fatah na  Hamas Alhamisi yaliahidi kuungana pamoja dhidi ya mipango ya Israel ya ujenzi huko Ukingo wa Magharibi katika mkutano wa nadra wa pamoja, ikiwa ni dalili ya kuibuka kwa mvutano kati ya Israel na Washington juu ya mradi huo.  

Uhusiano kati ya kundi la Fatah linalodhibiti eneo la Ramallah ambalo ni makao ya mamlaka ya Wapalestina, na kundi la kiislamu la Hamas ambalo linadhibiti ukanda wa Gaza umegubikwa na migawanyiko kwa zaidi ya muongo mzima. 
 Mkutano wa pamoja na waandishi wa habari uliubeza mpango wa amani weye utatanishi wa Rais Donald Trump wa Marekani, ambao unafungua njia kwa Israeli kuvamia eneo inalolikalia kimabavu huko Ukingo wa Magharibi, ikiwa ni pamoja na makazi ya walowezi wa kiyahudi ambayo yanaonekana kuwa si halali kwa mujibu wa sheria ya kimataifa. 
 "tutaweka hatua zote muhimu kuhakikisha umoja wa kitaifa, katika juhudi dhidi ya uvamizi, afisa mwandamizi wa Fatah, Jibril rajub alisema mjini Ramallah katika mkutano na wanahabari, ambapo pia afisa wa Hamas, Saleh alArouri alizungumza kwa njia ya video kutoka Beirut. 
 “Tangazo la kuvamia lina maana kuwa risasi imepigwa juu ya kuundwa kwa taifa la wapalestina, na hii ina maana ni tangazo la vita kwetu sisi, na leo sote tumekutana pamoja kama Fatah, Hamas na kila mtu mwingine, kujadili na kuchukua uamuzi ambao utakuwa ni muafaka kwa tabia hii ya ukaliaji wa kimabavu, ambao ni adui yetu. Leo tunataka kuzungumza kwa sauti moja,” alisema Rajub. 
 Waziri Mkuu Benjamin Netanyahu wa serikali ya ushirika wa mrengo wa kati alipanga Alhamisi kuwa ni siku ya kuanza utekelezaji wa mapendekezo ya Trump. 
 Lakini mpango wa Marekani, uliozinduliwa mwezi Januari, pia unataka uingiaji wowote uwe sehemu ya mpango mkubwa wa amani, ikiwemo mashauriano ya kuundwa kwa taifa la Palestina kwenye eneo la takriban asilimia 70 ya ukingo wa magharibi unaounganisha Gaza. 
 Mbali ya Marekani, jumuiya ya kimataifa imetoa sauti kwa kauli moja juu ya upinzani dhidi ya hatua ya upande mmoja ya Israel. 
 Netanyahu amesita kutoa tangazo ambalo linaweza kuleta malumbano siku ya Jumatano. 
 Watalaamu wanasema kuna ushahidi uliojitokeza kwamba mpango wa Netanyahu wa kusonga mbele hauenda ni sawa na ule wa Washington. 
 Saleh al Arouri afisa wa Hamas anasema kwamba ni wajibu wao kutoruhusu mpango huo kutekelezwa. 
 “Tunasonga mbele katika kufanikisha mradi wetu wa kitaifa na siyo kuruhusu uvamizi kufanikisha kutokemezwa na kuendeleza mradi. Tusikae kimya, tusipitishe wala tusikubaliane na hili,” alisema Arouri. 
 Waziri wa ulinzi wa Israel na waziri mkuu mbadala Benny Gantz, ambaye anatarajiwa kuchukua uongozi kama waziri mkuu mwezi Novemba mwaka 2021, alielezea wasi wasi wake kuhusu kuchochea mivutano ya kieneo na kusema uingiaji katika eneo hilo ni vyema usubiri mpaka janga la virusi vya corona lidhibitiwe.
Wapalestina, Waisraeli na dunia kwa ujumla wanasheherekea makubaliano ya kusitisha mapigano ya siku 11 kati ya Hamas na jeshi la Israeli.  

Viongozi wa dunia wamepongeza juhudi za Misri kuweza kufikia makubaliano hayo baada ya uharibifu mkubwa kwenye ukanda wa Gaza na vifo vya zaidi ya Wapalestina 200 na Waisraeli 12. 
 Marekani, Umoja wa Mataifa na baadhi ya nchi za Kiarabu zimeahidi kujenga upya Gaza na kutoa wito wa kuanza majadiliano ya dhati ya kupatikana amani ya kudumu huko Mashariki ya Kati.  
 Kumekuwepo na sherehe usiku kucha kwenye Ukanda wa Gaza baada ya makubaliano kutangazwa na mashambulizi kumalizika huku wananchi wa ukanda huo wakichukulia kuwa ni ushindi mkubwa.  
 Mkazi wa Gaza anasema leo ni siku ya ushindi ni siku ya uhuru. Ameongeza kusema : "Leo ndiyo siku nzuri kabisa na leo ni siku ya ushindi na siku ya ukombozi, na tunapongeza wanaharakati na upinzani wetu. Na hata kama wanaangamiza Gaza kamili lakini hawawezi kuangamiza imani yetu ya kuwapinga." 
 Waisraeli wamefurahia pia usitishaji mapigano lakini wengi hawadhani suluhisho la kudumu litaweza kupatikana haraka, kama anavyosema Merav Mkazi wa mji huo.  
 Merav mkazi wa Jerusalem : "Ninamatumaini tutakuwa na siku zijazo zitakazokuwa nzuri. Ninamatumaini usitishaji mapigano utaheshimiwa na mambo yatakuwa mazuri na tutamaliza mgogoro huu. 
 Katibu Mkuu wa Umoja wa Mataifa Antonio Guterres amewataka viongozi wa Israeli na Palestina kuchukuwa majukumu yao kwa dhati na kuhakikisha wanatanzua matatizo ya msingi yaliyo sababisha mapigano hayo kwa kuanza mazungumzo. Na kuitaka jumuiya ya kimataifa kuwasaidia Wapalestina na kuleta amani ya kudumu. 
 Guterres ameeleza kuwa : "Ninatoa wito kwa jumuiya ya Kimataifa kufanyakazi na Umoja wa mataifa kubuni mpango kabambe na kwa haraka kusaidia ukarabati endelevu utakaowasaidia wananchi wa palestina na kuimarisha taasisi zao. " 
 Rais Joe Biden wa Marekani akipongeza kusitishwa mapigano kati ya Israeli na Hamas amesema hii ni nafasi chanya na ya kweli katika kufikia lengo la kupatikana amani ya kudumu huko Mashariki ya Kati.  
 Biden Aliongeza : "Marekani inadhamana ya kufanya kazi na Umoja wa Mataifa na wadau wengine wa kimataifa ili kukusanya msaada wa kimataifa kuwasaidia wananchi wa Gaza katika juhudi za kuikarabati Gaza.  
   
 Makubaliano ya kusitisha mapigano yamefikiwa kutokana na upatanishi wa Misri na kishinikizo la jumuiya ya kimataifa kufuatia mashambulio ya roketi 4,300 kutoka Gaza yaliyofyatuliwa na kundi la Hamas na makundi mengine ya wanaharakati wa Kiislamu na makombora na mizinga yaliyodondoshwa na jeshi la Israeli kwenye Ukanda wa Gaza.  
 Wapalestina 232 waliuliwa na Waisraeli 12 pamoja na Wapalestina 1900 waliojeruhiwa. Karibu watu 120,000 wa Gaza wamepoteza makazi yao au kulazimika kuhama.  
 Maafisa wa Kidiplomasia wanasema Misri inapeleka ujumbe Tel Aviv na maeneo ya Wapalestina ili kufuatilia utekelezaji wa makubliano ya kusitisha mapigano. Rushia, China na nchi za Ulaya zimepongeza mafanikio hayo na kutoa wito wa kuanzishwa mazungumzo ya dhati ya amani ya Mashariki ya Kati.  
 Mapigano hayo yameongeza sana mivutano kati ya Wayahudi na Waarabu wa Israel na kusababisha ghasia katika miji ya Israeli na kusababisha pia Wapalestina kupambana na walowezi wa Kiyahudi kwenye maeneo yanayokaliwa ya ukanda wa Magharibi na Jerusalem ya Mashariki.
Waendesha mashtaka wa serikali kuu nchini Marekani wamemfungulia mashtaka raia wa Kenya kwa kujaribu kutekeleza shambulizi la kigaidi kama lililotokea septemba tarehe 11, 2001 nchini Marekani, kwa niaba ya kundi la kigaidi la Al-shabaab. 
 Cholo Abdi Abdullah, mwenye umri wa miaka 30, na ambaye alikamatwa nchini Ufilipino mwaka 2019, alisafirishwa hadi Marekani jumanne na kufunguliwa mashtaka ya kupanga kuteka nyara ndege na kuigonga kwa jengo. 
 Amekanusha mashtaka ya ugaidi wakati wa kikao cha mahakama kilichochukua mda mfupi jumatano na kuzuiliwa gerezani bila kupewa dhamana. 
 Endapo atapatikana na hatia, huenda akafungwa miaka 20 gerezani. 
 Wakili wake amekataa kuzungumza na waandishi wa habari. 
 Waendesha mashtaka wamesema kwamba Abdullah alipata mafunzo ya urubani kati ya mwaka 2017 na 2019 nchini Ufilipino, na kupata leseni ya kuwa rubani wakati akijipanga kutekeleza shambulizi hilo. 
 Maafisa wamesema kwamba mshukiwa alifanya utafiti namna ya kuteka nyara ndege ya abiria ikiwemo namna ya kupita kwenye mlango wa kuingia sehemu wanapokaa marubani, na habari kuhusu jengo refu zaidi katika mji mkubwa zaidi Marekani. 
 Waendesha mashtaka wamesema kwamba Abdullah alianza kupanga namna ya kutekeleza shambulizi mwaka 2016 chini ya ualimu wa kamanda wa Al-shabaab ambaye alihusika katika kupanga shambulizi la mwaka 2019 dhidi ya hoteli moja mjini Nairobi, Kenya.
Rais wa Marekani Joe Biden ametoa hotuba yake ya kwanza mbele ya bunge Jumatano usiku tangu achukuwe hatamu za uongozi, akitumia fursa hiyo kuelezea mpango wake wa dola trillioni 4. 

Ameeleza kiwango cha dola trilioni 4 zitatumiwa na serikali katika miradi ya miundombinu, uchumi na kuboresha maisha ya mamillioni ya Wamarekani. 
 Katika hotuba yake, Biden amesema kwamba amerithi nchi ambayo ilikuwa katika mzozo kutokana na janga baya ambalo halijawahi kutokea kwa karne nzima. 
 Pia nchi ilikuwa inakabiliwa na mzozo mbaya wa kiuchumi tangu enzi za kudorora kwa uchumi na shambulio baya kwa democrasia ya Marekani tangu vita vya wenyewe kwa wenyewe. 
 Biden alitumia dakika 65 za hotuba yake kuelezea zaidi sera ya masuala ya ndani. Alipendekeza mpango wa dola trillioni 1.8 kuongeza msaada wa serekali kwa watoto na familia za wa marekani.  
 Amesema mpango wake wa matumzi makubwa kwa ajili ya miundo mbinu, uundaji wa ajira na elimu unaeleweka kwa sababu China na nchi nyingine zina maendeleo ya haraka kwa sababu ya kuwekeza kwenye miundo mbinu.
Waziri wa mambo ya nje wa marekani Mike Pompeo amezisihi Armenia na Azerbaijan kufikia suluhisho la kidiplomasiya kuhusu mzozo kati yao wa kudhibiti jimbo lenye ugomvi la Nagorno Karabakh, ambako ghasia zilizoanza miezi miwili iliopita ziliendelea jana jumanne, licha ya mkataba wa kusitisha mapigano uliofikiwa na pande zote mjini Washington. 
 Akiwa ziarani nchini India, Pompeo alizungumza kwa njia ya simu na waziri mkuu wa Armenia Nikol Pashinyan pamoja na rais wa Azerbaijan Ilham Aliyev. 
 Pompeo amewashinikiza viongozi hao wawili kutekeleza ahadi zao za kusitisha mapambano na kutafuta suluhisho la kidiplomasiya, taarifa ya wizara ya mambo ya nje ya marekani imesema. 
 Jumanne, nchi mbili kila mmoja imeishtumu nyingine kushambulia ngome zilizoko nje ya Nagorno Karabakh, baada ya mkataba wa sitisho la mapigano uliopatikana kutokana na juhudi za waziri Pompeo. 
 Imetayarishwa na Patrick Nduwimana, VOA, Washington DC
Waziri mkuu mteule nchini Tunisia amesema kwamba ataunda baraza la mawaziri lenye watu ambao sio wanasiasa kufuatia mzozo usiomalizika kati ya vyama vya kisiasa kuhusu uundwaji wa serikali mpya. 

Hatua ya Hicehm Mechichi, huenda ikamuweka katika hali ya mvutano na chama cha Ennahda chenye wabunge wengi na ambacho tayari kimesema kwamba kitapinga kabisa hatua yoyote ya kuteua serikalini watu ambao sio wanasiasa. 
 Hata hivyo pendekezo la kuunda serikali ya wataalam wasioegemea kundi lolote la kisiasa huenda likapata uungwaji mkono mkubwa kutoka kwa muungano wa wafanyakazi wenye nguvu sana nchini Tunisia -UGTT, Pamoja na vyama vingine vya kisiasa, vikiwemo Tahya Tounes na Dustoury el Hor. 
 Mechichi amesema kwamba lengo la serikali litakuwa kutatua hali ngumu ya maisha wanaopitia watu wa kawaida na kujenga uchumi ambao umeharibika. 
 Amekashifu wanasiasa kwa kuzozana wakati raia wa kawaida hata hawana maji safi ya kunywa. 
 Maandamano yametokea katikati mwa Tunisia mwaka huu kulalamikia ukosefu wa ajira na huduma mbovu serikalini hasa za afya, ukosefu wa maji na umeme. 
 -Imetayarishwa na Kennes Bwire, VOA, Washington DC
Wanaharakati wa haki za binadamu nchini Uganda wanatoa wito kwa serikali kumwachilia huru wakili wa haki za binadamu Nicholas Opio, ambaye alikamatwa Jumanne kwa madai ya biashara ya kutakatisha fedha. Wafuasi wanasema Opio anatuhumiwa kwa uanaharakati wake. 
 Kikundi cha mawakili na wanaharakati walikwenda kwenye Kitengo Maalum cha Upelelezi cha polisi wa Uganda Jumatano kudai kumwona Opio na kuwataka polisi wamwachilie huru. 
 Opio, ambaye ni mkurugenzi mtendaji wa shirika la haki za binadamu Chapter 4 nchini humo, alikamatwa Jumanne na wenzake wawili katika mgahawa mmoja jijini Kampala. 
 Kulingana na Chapter 4, Opio amekuwa akikusanya ushahidi kuhusiana na mauaji na ukamataji ambao ulitokea wakati wa siku mbili za maandamano nchini Uganda yaliyoanza Novemba 18. 
 Watu 56 waliuwawa katika mapigano kati ya wafuasi wa upinzani na vikosi vya usalama kufuatia kukamatwa kwa mwimbaji aliyeingia kwenye siasa Bobi Wine, kiongozi wa chama cha National Unity Platform. Wakili wa haki za binadamu Elone Kiiza anasema Opio yupo kwenye ari nzuri. Lakini haamini Opio ataachiliwa katika saa 48 za kawaida. 
 “Hawajamfungulia mashitaka rasmi. Na bado hawajachukua maelezo yake. Tunaendelea kufuatilia hali ikiwa watakubali kumwachilia kwa dhamana au kumfungulia mashitaka.” Elone alisema. 
 Msemaji wa polisi Fred Enanga anasema polisi na Mamlaka ya Ujasusi wa Fedha wa Uganda wamekuwa wakimfuatilia Opio na wana sababu za kumkamata.
Mgombea wa urais nchini Uganda Bobi Wine, amesema kwamba wanajeshi wamevamia nyumbani kwake na kukamata walinzi wake, zikiwa zimesalia siku mbili kabla ya uchaguzi mkuu. 
 Msemaji wa polisi Kampala, Patrick Onyango, amekanusha madai hayo ya wanajeshi kuvamia nyumbani kwa Bobi Wine, akisema kwamba hakuna mtu aliyekamatwa, akielezea kwamba maafisa wa usalama wanaweka tu mikakati ya kiusalama katika sehemu zilizo karibu na nyumbani kwa Bobi Wine. 
 Bobi Wine pia ameambia waandishi wa habari kwamba mmoja wa madereva wake alipigwa risasi na wanajeshi Jumatatu, na akafariki jumanee asubuhi wakati akipata matibabu. 
 "Mmoja wetu ambaye wakati mwingine huwa dereva wetu na fundi wa magari yetu, ambaye ni Katerega, alipigwa risasi na wanajeshi na kufariki asubuhi hii. Nyumba yangu imevamiwa asubuhi hii na wasaidizi wangu wawili wamekamatwa. Mlinzi wangu amepigwa vibaya sana.” amesema Bobi Wine. 
 Kampeni kuelekea uchaguzi mkuu alhamisi wiki hii, zimesheheni msako mkali wa polisi na wanajeshi dhidi ya wagombea wa upinzani. 
 Maafisa wanasema wanakamatwa wanaovunja maagizo ya tume ya uchaguzi, namna ya kudhibithi maambukizi ya virusi vya Corona. 
 Makundi ya kutetea haki za kibinadamu yamesema kwamba maafisa wa serikali wanatumia janga la virusi vya Corona kuhangaisha wanasiasa wa upinzani. 
 Japo matukio ya maafisa wa polisi na jeshi wamekuwa wakitumia nguvu dhidi ya wagombea wa upinzani katika chaguzi za miaka ya nyuma, matukio katika uchaguzi huu yamekuwa mabaya zaidi. 
 Watu 54 waliuawa mnamo mwezi Novemba, wanajeshi na polisi walipokabiliana na wandamanaji baada ya Bobi Wine kukamatwa na polisi akiwa katika kampeni.
Ripoti ya mashirika ya kibinadamu yakiongozwa na shirika la umoja wa mataifa la kuwashughulikia wakimbizi UNHCR, imenakili visa 230 vya Watoto kusajiliwa na makundi ya wapiganaji katika miezi sita ya kwanza yam waka 2020, ikilinganishwa na visa 215 mwaka 2019. 
 Mashirika hayo pia yamesema kwamba Watoto 6,000 wengi wao wakiwa wavulana, wanafanya kazi katika machimbo ya dhahabu. 
 Msaidizi wa mkuu wa UNHCR Gillian Triggs, amesema kwamba vita na hali mbaya ya uchumi kutokana na janga la Corona katika eneo la Sahel imesababisha ukiukwaji mkubwa wa haki za kibinadamu eneo hilo. 
 Amesema kwamba Watoto wanasafirishwa kimagendo, kunajisiwa, kuuzwa, kulazimishwa kufanya ngono au kulazimishwa kuoa na kuolewa. 
 Mapigano yaendelea Ethiopia 
 Wataalam wameonya kwamba vita vya Ethiopia ambavyo vimedumu karibu mwezi mmoja, huenda vikageuka na kuwa mzozo usiomalizika. 
 Onyo hilo linajiri wakati jeshi la Ethiopia limetangaza ushindi baada ya kutwaa mji mkuu wa Mekele katika eneo la Tigray. 
 Mapigano hayo ya tangu Novemba 4, yanaripotiwa kusababisha vifo vya maelfu ya watu. 
 Maelfu ya watu wamekimbilia Sudan kama wakimbizi. 
 Mamilioni ya watu wa Tigray wanaripotiwa kuwa katika matatizo makubwa kufuatia vita hivyo na janga la virusi vya Corona. 
 Kuna ripoti kwamba mapigano bado yanaendelea kati ya vikosi vya Tigray na wanajeshi wa Ethiopia. 
 Waziri mkuu wa Ethiopia Abiy Ahmed ameshutumu vikosi vya Tigray kwa kushambulia kambi ya jeshi la Ethiopia. 
 Imetayarishwa na Kennes Bwire, VOA, Washington DC
Waziri wa Ulinzi wa Marekani, Lloyd Austin amewasili nchini Israel Jumapili, ikiwa ni kituo chake cha kwanza katika ziara yake ya siku mbili katika nchi hiyo ya Mashariki ya Kati. 

Austin ni kiongozi wa ngazi ya juu katika baraza la mawaziri la Rais Joe Biden kwenda Israel tangu utawala wa Biden utangaze kufanya mazungumzo kufufua makubaliano ya nyuklia yam waka 2015 na Iran. 
 Waziri Austin anatarajiwa kukutana na mwenzake wa Israel, Benny Gantz hivi leo. 
 Waziri Mkuu wa Israel, Benjamin Netanyahu amekuwa mkosoaji mkubwa wa makubaliano ya nyuklia na Iran na kufurahishwa na uamuzi wa Rais wa zamani Donald Trump kuiondoa Marekani katika mkataba huo. 
 Wiki iliiyopita, Netanyahu amesema kwamba mkataba na Iran, “utafungua njia kwa silaha za nyuklia, silaha ambazo zinatishia uwepo wetu.”
Nchini Ivory Coast, watu wawili wamefariki katika ghasia za uchaguzi, ikiwa ni wiki mbili kabla ya upigaji kura katika uchaguzi mkuu kwenye nchi hiyo ya Afrika Magharibi. 

Kura zinaendelea kuhesabiwa nchini Guinea, baada ya uchaguzi mkuu wa jana jumapili, huku rais wa sasa Alpha Conde, mwenye umri wa miaka 82 akitarajiwa kushinda muhula wa tatu madarakani.  
 Polisi wameimarisha usalama kote nchini Guinea baada ya kutokea ghasia katika sehemu tofauti za nchi, kupinga hatua ya Conde kuwania muhula wa tatu.  
 Polisi wamesema kwamba shughuli ya kupiga kura ilifanyika katika mazingira yenye utulivu.  
 Uchaguzi huo umefanyika baada ya miezi kadhaa ya maandamano yaliyopelekea watu kadhaa kuuawa katika msako wa maafisa wa usalama dhidi ya waandamanaji waliokuwa wakimpinga rais Alpha Conde.  
 Conde anakabiliwa na ushindani mkali kutoka kwa kiongozi wa upinzani Cello Diallo na wagombea wengine 10. Tayari Diallo amedai kwamba huenda rais Conde akafanya udangayifu katika hesabu ya kura.  
 Kumekuwepo wasiwasi kwamba machafuko ya hivi karibuni yamechukua mkondo wa kikabila, rais Conde akishutumiwa kwa kusababisha migawanyiko kwa manufaa yake ya kisiasa, shutuma ambazo amekana.  
 Siasa za Guinea hugubikwa sana na ukabila. Rais Conde anatoka jamii ya Malinke huku mpinzani wake - Diallo, akitoka jamii ya Fulani.  
 Kuna wasiwasi mkubwa nchini Guinea kwamba huenda kukatokea ghasia baada ya kutangazwa kwa matokeo ya uchaguzi ambayo yatachukua mda kutolewa.  
 Ghasia katika kampeni Ivory coast  
 Nchini Ivory Coast, watu wawili wamefariki katika ghasia za uchaguzi, ikiwa ni wiki mbili kabla ya kuandaliwa kwa uchaguzi mkuu wa urais katika nchi hiyo ya Afrika magharibi.  
 Ghasia hizo zilianza ijumaa katika mji wa Bongouanou, ambayo ni ngome ya mgombea wa upinzani Pascal Affi N'Guessan, kilomita 200 kutoka mji wa kibiashara wa Abidjan.  
 Mfanyabiashara kutoka kabila la Agni, anayetambuliwa kuwa mfuasi wa upinzani, alipigwa risasi na kuuawa.  
 Kulingana na walioshuhudia ghasia hizo, mtu mmoja kutoka kwa kundi linalodaiwa kuwa linaunga mkono serikali, ameuawa.  
 Kulingana na shirika la habari la AFP, maduka mengi na migahawa katika mji wa Bongouanou, imechomwa moto na magari kadhaa kuharibiwa.  
 Karibu watu 15 waliuawa katika makabiliano ya kijamii mnamo mwezi Agosti na Septemba, katika miji kadhaa nchini Ivory Coast, baada ya rais Alassane Outtara kutangaza nia ya kugombea mhula wa tatu madarakani.  
 Watu 3,000 waliuawa katika machafuko ya mwaka 2010 yaliyoendelea hadi mwaka 2011 nchini Ivory Coast.  
 Imetayarishwa na Kennes Bwire, VOA, Washington DC
Mahakama ya Rwanda imeeleza kwamba makosa yanayomkabili Rusesabagina ya ugaida na mengineyo ni makubwa na kutokana na hilo ataendelea kubaki rumande kwa siku nyingine 30. 

Mahakama ya Rwanda, Alhamisi imemnyima dhamana Paul Rusesabagina, ambaye hadithi yake wakati wa mauaji ya halaiki nchini humo, ilifanyiwa filamu ya Hotel Rwanda. 
 Mahakama imeeleza kwamba makosa yanayomkabili ya ugaidi na mengineyo ni makubwa, na kutokana na hilo ataendelea kukaa rumande kwa siku nyingine 30. 
 Rusesabagina, ambaye ni raia wa Ubelgiji amekuwa akimkosoa rais Paul Kagame, anakabiliwa na mashitaka 13 ikijumuisha kufadhili ugaidi, kushiriki katika mauaji, kuandikisha wanajeshi watoto, na kuunda kundi la uasi. 
 Kama atakutwa na hatia huenda atakabiliwa na kifungo cha miaka 25 gerezani. Haijulikani ni lini kesi yake itasikilizwa tena. 
 Kwa mujibu wa shirika la habari la AP, Rusesabagina mwenye umri wa miaka 66, kwa mara ya kwanza ameelezea namna alivyopotea alipokuwa matembezini Dubai, na baadaye kuonekana akiwa amefungwa pingu nchini Rwanda. 
 Kwa mujibu wa familia yake, Rwanda ni nchi ambayo Rusesabagina asingerejea kwa hiyari yake mwenyewe. 
 Akiongea na gazeti la The New York Times, chini ya uangalizi wa maafisa wa serikali ya Rwanda, Rusesabagina amesema alidhani ndege binafsi aliyopanda Dubai, ilikuwa ikielekea Bujumbura, Burundi. 
 Akiwa huko alipanga kwenda kuzungumza katika makanisa baada ya kupata mwaliko wa mchungaji. 
 Badala yake, Rusesabagina, alivyoshuka tu kwenye ndege, alizungukwa na wanajeshi wa Rwanda, kwa mujibu wa ripoti hiyo. 
 Baada ya hapo alifungwa, na kuzibwa uso na kutojua kule alikokuwa. 
 Mahakama ya Rwanda, imeeleza Rusesabagina alikamatwa katika uwanja wa ndege wa kimataifa wa Rwanda, na kuzusha utata wa taarifa ya awali ya polisi kwamba alikamatwa kwa ushirikiano wa kimataifa.
Marehemu Rais Benjamin William Mkapa aliyefariki usiku wa kuamkia tarehe 24 Julai, 2020 ni kiongozi ambaye anajulikana sana katika medani ya kisiasa na kidiplomasia kwa mchango wake mkubwa nchini Tanzania na nje ya taifa hilo. 

Mkapa alishika wadhifa wa urais Novemba 23, mwaka 1995 baada ya uchaguzi wa kwanza wa vyama vingi nchini humo na kuliongoza taifa hilo kwa awamu mbili mpaka Desemba 21, mwaka 2005. 
 Atakumbukwa kwa harakati zake za kisiasa na pia kama mwanadiplomasia aliyebobea siyo tu kwa kushika wadhifa wa ubalozi na waziri wa mambo ya nje wa tanzania kwa muda mrefu lakini pia alikuwa mmoja wa viongozi ambao walikuwa mstari wa mbele katika kujihusisha na siasa za kieneo na kusimamia harakati za kuleta amani katika eneo hilo la Maziwa Makuu. 
 Tanzania 
 Akitangaza kifo cha Mkapa Ijumaa Rais John Magufuli alisema : “Kwa masikitiko makubwa tumepata msiba mkubwa, Mzee wetu Benjamin William Mkapa, Rais Mstaafu wa Awamu ya Tatu amefariki dunia, amefariki dunia katika hospitali Jijini Dar es Salaam ambako alikuwa amelazwa, niwaombe Watanzania tulipokee hili, tumepata msiba mkubwa na tuendelee kumuombea mzee wetu Rais Mstaafu Benjamin William Mkapa ambaye ametangulia mbele za haki, taarifa zingine zitaendelea kutolewa lakini Mzee Mkapa hatunaye tena,” Rais Magufuli alisema katika taarifa yake kwa Taifa. 
 Marehemu Mkapa ni rais pekee wa Tanzania ambaye kabla ya kuingia katika siasa alikuwa mwana habari aliyebobea. Mwaka 1966, Mkapa aliteuliwa kushika wadhifa wa mhariri wa gazeti la serikali la Tanzania Nationalist, ambapo mwaka 1972 alifanya kazi katika magazeti ya Daily News na Sunday News na mwaka 1974 aliteuliwa Katibu wa Habari wa Rais wa kwanza wa Tanzania Julius Kambarage Nyerere na kutokana na kazi yake hiyo mwaka 1976 alishiriki katika kuanzishwa rasmi kwa shirika la habari Tanzania – SHIHATA.  
 Mwanahabari mkongwe nchini Tanzania ambaye aliwahi kufanya kazi na Mkapa, Jenerali Ulimwengu ameiambia Sauti ya Amerika (VOA) Mkapa atakumbukwa kwa mengi. Aliwahi kutumikia wadhifa wake kama Waziri wa Mambo ya Nje na pia wa Habari na Utamaduni. Pia aliwahi kushika Wizara ya Sayansi na Teknolojia na Elimu ya Juu.  
 Wanasiasa wenzake wanamuelezea kuwa alikuwa si mtu ambaye anapenda kusema au kufanya jambo bila ya kuwa na uhakika. Mkapa alichukuwa madaraka ya urais baada ya Rais wa pili wa Tanzania Ali Hassan Mwinyi kumaliza uongozi wake wa miaka kumi ambapo, alikuwa ameanzisha program za kulegeza uchumi, na Mkapa alipoingia madarakani program hiyo aliipa kipaumbele.  
 Burundi 
 Rais Mkapa hakujishughuisha kwenye siasa peke yake, alijihusisha katika harakati za upatanishi wa kieneo ili kuleta amani na usalama katika taifa la Burundi. Alikuwa mwenyekiti wa mkutano wa mazungumzo ya amani ya Burundi ambapo aliwaleta pamoja wawakilishi wa serikali ambayo ilikuwa chini ya uongozi wa marehemu rais Pierre Nkurunziza na upinzani ili kutafuta suluhisho kwa amani na usalama wa taifa hilo.  
 Aliteuliwa Julai mwaka 2015 baada ya kutokea machafuko nchini Burundi kufuatia marehemu rais Pierre Nkurunziza kuelezea azma yake ya kuwania muhula wa tatu madarakani. Utaratibu wa amani ulikumbwa na vikwazo na mivutano kati ya pande ambazo zilikuwa zinahusika katika mgogoro wa Burundi. Na mara kwa mara alielezea kusikitishwa kwake kuwa mazungumzo ya amani hayasongi mbele kwa vile upande mmoja katika mazungumzo hayo unakuwa haupo kwenye meza ya majadiliano ili kusukuma mbele juhudi za kupatikana kwa amani. 
 Wanasiasa wa Burundi na pia wengine katika eneo hilo watamkumbuka Mkapa kwa jitihada kubwa aliyoifanya kuona kuwa mafanikio yanapatikana.  
 Wanasema atakumbukwa katika eneo na kimataifa kwa juhudi zake kubwa za kuleta mafanikio katika taifa lake na majirani zake. Baada ya kuondoka madarakani alishika nyadhifa mbali mbali kimataifa - mwenyekiti wa South Centre, mwenyekiti mwenza wa Investment Facility for Africa – AWF, kamishna wa Umoja wa Mataifa kuhusu Kuwawezesha Kisheria Maskini na pia mwanachama wa baraza la Interaction. 
 Kenya 
 Mkapa atakumbukwa kwa mchango wake wa kufuatilia mjadala wa mabadiliko ya katiba nchini Kenya na kusema “sisi kama watanzania tunaona kuwa hili ni jambo jema kidemokrasia” na tunaweza kulitupia jicho.  
 Habari za kifo cha Mkapa zimewashitua Wakenya wameshtushwa na kifo cha Mkapa. Mmoja ya sifa zake Mkapa alikuwa mkosoaji mkali wa masuala mbali mbali lakini hakuwa akificha kutoa pongezi zake pale anapoona jambo jema limefanyika. Aliwapongeza watu wa Kenya kwa kufanikisha malengo makubwa ya ukuaji wa uchumi na kukumbatia mfumo kidemokrasia wa siasa. Na kubainisha hata mafanikio ya majirani yalikuwa ni kichochea kwa taifa lake. 
 Lakini hakuwa tu akijishughulisha na masuala ya Burundi na Kenya bali hata mataifa mengine katika eneo hilo la Maziwa Makuu.  
 Alikuwa mstari wa mbele kuzungumzia kuongezeka kwa mivutano kati ya Burundi na Rwanda na kusema kuwa kuna umuhimu mkubwa sana wa kuhakikisha kuwa nchi hizo jirani zinafanya mazungumzo ili kupata suluhu ya kudumu ili kuepuka mivutano zaidi. 
 Uhusiano kati ya Burundi na Rwanda ulidorora baada ya Bujumbura kuishutumu Kigali kupeleka majasusi kwenye mipaka yake, dai ambalo Rwanda ililikanusha vikali sana. Lakini shutuma hizo tayari zilijenga uhusiano wenye doa kati ya mataifa hayo mawili licha ya juhudi za Mkapa. 
 Leo hii wanyarwanda wana mengi ya kusema na kumkumbuka marehemu Mkapa ambaye alikuwa ni kioo kikubwa katika eneo hilo la Afrika Mashariki.
Mkanganyiko wa elimu uliosababishwa na janga la COVID-19 unawazuia watoto kuanza kupata elimu yao wanayostahili ilisema taarifa ya UNICEF 

Shirika la Umoja wa Mataifa linaloshughulikia masuala ya Watoto-UNICEF lilisema Jumanne kwamba kufungwa kwa majengo ya elimu kutokana na janga la COVID-19 limepelekea watoto milioni 40 wa shule za chekechea Duniani kukosa kusoma na kupata maendeleo. 
 Mkanganyiko wa elimu uliosababishwa na janga la COVID-19 unawazuia watoto kuanza kupata elimu yao wanayostahili, alisema mkurugenzi mtendaji wa UNICEF, Henrietta Fore katika taarifa yake.  
 Huduma ya mtoto na elimu ya awali kwa mtoto inajenga msingi bora ambao kila mtoto anategemea kupata maendeleo hayo. Janga la COVID-19 limeweka msingi wa elimu kuwa kwenye kitisho kikubwa. Utafiti mfupi ulioelezewa na ofisi ya utafiti ya UNICEF ulilenga kwenye hali ya elimu inayotolewa awali kwa mtoto na huduma ya mtoto pamoja na madhara ya janga la Corona yanavyowaathiri.
Anataka Kamati Kuu ya chama tawala CCM itoe tamko kuhusu uanachama wake 

No media source currently available 
  Waziri wa zamani wa mambo ya nje Tanzania Bernard Membe anasema yuko tayari kuingia katika kinyang’anyiro cha ugombea urais kupitia chama tawala cha CCM mwaka huu endapo Kamati Kuu ya chama hicho itatoa tamko kwamba hajafutiwa uanachama wake. 
 No media source currently available 
  Akizungumza Jumamosi mkoani Lindi, kusini mwa Tanzania, Membe alisema anahitaji Kamati Kuu itoe tamko kuhusu uanachama wake na uhuru wake wa kuingia katika kinyang’anyiro ili asiwekewe vikwazo katika hatua za kuchukua fomu na kutafuta wadhamini endapo atatangaza nia bila uwazi kuhusu msimamo wa Kamati ya Kuu juu yake. 
 Mpaka sasa ni Rais John Pombe Magufuli peke yake ambaye amechukua fomu kuwania urais kwa tiketi ya CCM, akiwa anawania awamu ya pili ya uongozi. Endapo Membe ataingia katika kinyang’anyiro hicho itakuwa jambo la nadra kwa rais aliyeko madarakani Tanzania kupata changamoto ndani ya chama chake wakati anawania awamu ya pili. 
 Membe amelazimika kutoa matamshi hayo Jumamosi kutokana na kiwingu kwamba huenda amevuliwa uanachama wa CCM kufuatia kashfa ya mwaka 2019 ambayo ilihusisha pia wanachama wengine waandamizi wa CCM waliosikika katika mazungumzo ya simu wakimsema mwenyekiti wa chama hicho Rais Magufuli. 
 Wenzake katika kashfa hiyo makatibu wakuu wa zamani Abdulrahman Kinana na Yusuf Makamba pamoja na aliyekuwa katibu mwenezi Nape Nnauye walipewa onyo na Kamati ya Maadili ya chama na baadaye wakaomba samahani kwa mwenyekiti Magufuli. 
 Tangu wakati huo Membe amekuwa katika mvutano na Kamati Kuu ya CCM na kusababisha sintofahamu kwa wengi endapo amefutwa uanachama ama la. 
 Membe alifafanua kwamba kulingana na anavyofahamu taratibu za CCM ni Halmashauri Kuu ya Taifa (NEC) peke yake ndio yenye mamlaka ya kumfukuzu au kumrudishia mjumbe uanachama wake. 
 Kwa maelezo yake hata kama Kamati ya Maadili na Kamati Kuu za CCM zimependekeza Membe afukuzwe uanachana ni NEC pekee inayoweza kufanya hivyo na kikao chake hakijafanyika hadi mwezi Julai. 
 Membe alisema pia alipotokea mbele ya Kamati ya Maadili mwanzoni mwa mwaka huu kamati hiyo ilimhakikishia kwamba sio kosa kwake kutaka kuwania ugombea urais kupitia chama cha CCM katika uchaguzi wa mwaka huu.  
 No media source currently available 
  Katika hotuba yake Membe pia aliwasifu wanachama cha CCM Zanzibar na wanachama wa vyama vya upinzani kwa kujitokeza kwa wingi katika vinyang’anyiro vya ugombea ndani ya vyama vyao akisema hicho ni kielelezo cha demokrasia iliyochangamka.
Maafisa wa ngazi za juu wa Umoja wa mataifa, taasisi za kifedha, na wanao husika na chanjo, Alhamisi wametoa mwito kwenda kwa nchi tajiri kuchangia chanjo za Covid-19. 
 Wamesihi chanjo zao zaidi kuzisambaza katika mataifa yenye kipato cha chini ikiwa ni juhudi za kumaliza janga la corona na kurejesha uchumi wa dunia. 
 Katika hafla iliyo andaliwa na taasisi ya GaviVaccine Alliance kuongeza msaada kwa mradi wa COVAX ambao unatoa chanjo, maafisa hao wamesihi kupatikana kwa kiasi cha dola bilioni mbili ifikapo mwezi Juni. 
 Fedha ni kwa ajili ya mpango huo wenye lengo la kununua mpaka dozi bilioni 1.8 katika mwaka huu wa 2021. 
 COVAX imeshasambaza zaidi ya chanjo bilioni 38 katika mataifa 111 katika kipindi cha miaka saba nyingi ya hizo zikiwa za AstraZeneca.
Rais Biden alitoa wito kwa kampuni zinazoendesha usafiri wa Lyft na Uber kutoa usafiri wa bure kwenda na kutoka kwenye maeneo yanayotoa chanjo kwa mtu yeyote anayepata chanjo ifikapo Julai nne 

Rais wa Marekani Joe Biden, Jumanne ametangaza njia mpya za kuwasaidia wamarekani wengi kupata chanjo dhidi ya janga la virusi vya Corona. 
 White House ilisema kwamba wakati Biden alipokutana na kundi la magavana sita wa Marekani kutoka pande mbili, alielezea mipango yake kwa kampuni zinazoendesha usafiri wa Lyft na Uber, kutoa usafiri wa bure kwenda na kutoka kwenye maeneo yanayotoa chanjo kwa mtu yeyote anayepata chanjo ifikapo Julai nne. 
 Tarehe hiyo ni maadhimisho ya kila mwaka ya siku ya uhuru wa Marekani ambapo Rais Biden ameweka lengo kwa asilimia 70 ya wamarekani watu wazima, wawe wamepatiwa angalau dozi moja ya chanjo. 
 Takwimu hivi sasa zipo kwenye kiwango cha asilimia 58. Biden pia alitangaza baadhi ya vyuo vikubwa vya jamii nchini Marekani, vitatumika kama maeneo ya kutolea chanjo kwa wanafunzi, wafanyakazi na jamii kwenye maeneo hayo kwa mwezi Mei na June.
Umoja wa Mataifa umesema kuwa mataifa mengi huenda yakachelewa kuwasilisha ripoti kuhusu udhibiti wa hali ya hewa mwaka huu, kama inavyohitajika kuambatana na mkataba wa Paris kutokana na janga la corona linaloendelea. 

Kwa mujibu wa shirika la habari la Reuters, katibu mkuu wa Umoja wa Mataifa Antonio Guterres wiki iliopita alihimiza umuhimu wa kulinda hali ya hewa akisema wanadamu wako kwenye hatari ya kuangamiza mazingira. 
  Kwenye mkataba wa Paris uliotiwa saini 2015, mataifa yalikubaliana kudumisha viwango vya joto chini ya nyusi 2 Celcius, wakati shirika la Umoja wa Mataifa la UNDP, likisaidia mataifa 115 kati ya 197 yaliotia saini mkataba huo kuhakikisha kuwa hali ya heya inadhibitwa, mengi yakiwa maskini. 
  Mataifa hayo yanachangia karibu robo moja ya gesi inayotokana na greenhouse ulimwenguni yakiwemo Mexico na Nigeria. UNDP hata hivyo limesema kuwa huenda janga la Covid-19 likawa kizingiti cha mataifa mengi kuwasilisha ripoti zao kwa wakati. 
  Kufikia sasa, ni mataifa 8 pekee yalioko chini ya program ya UNDP, ambayo yamewasilisha ripoti zao yakiwemo Rwanda na Mongolia.  
   
 -Imetayarishwa na Harrison Kamau, VOA Washington DC.
Mcheza filamu maarufu Kelly Preston amefariki akiwa na umri wa miaka 57. 

Mume wa Kelly kwa miaka 28, John Travolta, amethibitisha kifo hicho Jumapili jioni baada ya kupambana na ugonjwa wa saratani ya matiti kwa miaka miwili, Shirika la habari la Ufaransa AP limeripoti. 
 Preston alikuwa mpenzi wa fani ya filamu na televisheni kwa miaka mingi na kucheza filamu ikiwemo “Jerry Maguire,” “Twins” na wakati mwengine akishiriki katika filamu alizocheza mumewe kama vile “Battlefield Earth” na “Gotti.” 
 Wawili hao walioana mwaka 1991 mjini Paris baada ya kukutana katika kucheza filamu na walipata watoto watatu. 
 Walipata msiba mwaka 2009 baada ya mtoto wao Jett kufa huko Bahamas. 
 “Upendo wa Kelly na maisha yake yatakumbukwa siku zote,” alisema Travolta katika ujumbe wake wa Instagram. 
 “Nitatumia baadhi ya muda wangu kuwa na watoto wangu ambao wamempoteza mama yao, hivyo nisameheni mapema iwapo hamtasikia chochote kutoka kwetu kwa muda. Lakini tafadhali tambueni kuwa nitahisi upendo wenu utakao miminika katika wiki na miezi inayokuja wakati tukifarijika na msiba huu.” 
 Kifo cha Preston kiliripotiwa hapo awali na Jarida la People.
Zaidi ya wiki moja baada ya kuambukizwa virusi vya corona, rais wa Marekani, Donald Trump, Jumapili, amesema anajisikia yuko vizuri sana, na hatumii dawa yoyote. 

Katika mahojiano kwa njia ya simu na televijeni ya Fox news, Trump, amesema, "nimevishinda virusi hivi vibaya vya China, ni kama nina kinga ya mwili labda kwa muda mrefu, muda mfupi, labda maisha yangu yote.” 
 Lakini katika mahojiano hayo, mwanahabari hakumuuliza iwapo vipimo vilionyesha kwamba hana tena virusi vya corona, ambavyo vimesha ua zaidi ya watu laki mbili, na kuambukiza zaidi ya millioni saba ncini Marekani. 
 Muda mfupi baada ya kufanya mahojiano na televijeni ya Fox, Trump aliandika kwenye ukurasa wake wa Twitter, kwamba madaktari wake wamethibitisha kuwa amepona kabisa, na kuongeza kuwa hivi sasa hawezi kuambukizwa Corona, wala hawezi kuwaambukiza watu wengine. 
 Baadae kampuni ya Twitter imesema “ujumbe wa Trump unakiuka maadili ya mtandao wa Twitter kuhusu kusambaza habari za uongo, na kupotosha za janga la Covid-19.
Shirika la chakula duniani (WFP) linasema zaidi ya watu 950,000 katika eneo la kaskazini mwa Msumbiji linalokumbwa na uasi wa wanamgambo wanahitaji msaada wa haraka wa chakula. 

Watu 50,000 walikimbia makazi yao kufuatia uvamizi wa siku 5 wa mji wa Palma uliofanywa na waasi mapema Aprili. 
 Hivyo uvamizi huo ulisababisha kuongezaka kwa idadi ya waliyohama makazi yao na wanaokabiliwa na njaa. 
 Wengi miongoni mwa waliyohama makazi yao wanahudumiwa na familia nyingine ambazo tayari ni maskini. 
 Familia hizo za wenyeji nazo pia zinakabiliwa na njaa, wafanyakazi wa misaada wamesema. 
 Watoto ndio wanaathiriwa zaidi na viwango vya juu ya utapia mlo. 
 Asilimia 21 ya watoto wa chini ya miaka mitano na asilimia 18 ya watoto wa familia za wenyeji wana uzani wa chini, kwa mujibu wa utafiti wa hivi karibuni uliofanywa na shirika la UNICEF na WFP.
Watu wenye silaha wamemuua afisa mmoja wa polisi na kuwateka nyara wanafunzi 80 na waalimu wa tano kwenye shule ya jimbo la Nigeria la Kebbi, ripoti ya Shirika la habari la Reuters imesema ikinukuu polisi na wakazi wa jimbo hilo. 

Hilo ni shambulizi la tatu la utekaji nyara wa watu wengi katika kipindi cha wiki tatu kaskazini mwa Nigeria, viongozi wakisema vitendo hivyo vya utekaji nyara vinafanywa na majambazi wenye silaha wanaodai fidia. 
 Usman Aliyu, mwalimu kwenye shule iliyoshambuliwa anasema watu hao wenye silaha wamewachukua wanafunzi 80 wengi wao wakiwa wasichana. 
 Msemji wa polisi katika jimbo la Kebbi Nafiu Abubakar amesema watu wenye silaha walimuua afisa wa polisi na kumpiga risasi mwanafunzi ambaye anapatiwa matibabu kwa sasa. 
 Hadi siku ya Alhamisi polisi walikuwa hawajatangaza idadi kamili ya wanafunzi waliotekwa nyara. 
   
 Shambulizi hilo lilifanyika kwenye chuo kikuu cha serikali katika mji ulio mbali wa Birnin Yauri. 
 Msemaji wa polisi katika jimbo la Kebbi, Abubakar amesema maafisa wa usalama wanawatafuta wanafunzi na waalimu waliotekwa nyara katika msitu ulioko karibu. 
 Mashambulizi katika jimbo la kaskazini magharibi ni tofauti na vitendo vya uasi vinavyofanyika kaskazini mashariki, ambako kundi la Boko Haram liligonga vichwa vya vyombo vya habari mwaka wa 2014 lilipoteka nyara zaidi wa watoto wa shule wa kike 270 katika mji wa Chibok. 
 Chanzo cha Habari : Reuters
nan
Idhaa ya Kiswahili ya Sauti ya Amerika (VOA) Jumamosi imetimiza rasmi miaka 59 tangu kuanzishwa kwake mwaka 1962. 

Idhaa hii ilipoanzishwa ilikuwa na matangazo yaliyokuwa yakirekodiwa na kurushwa baadae na ilikuwa na watangazaji wachache. 
 Kadri miaka ilivyokwenda Idhaa ya Kiswahili inajivunia kwa kuwa na idadi kubwa ya wasikilizaji huko Afrika Mashariki na Kati na matangazo ambayo pia husikika kupitia kwenye tovuti ya voaswahili na mitandao yake ya kijamii pamoja na idadi kubwa ya watangazaji mahiri pamoja na wazalishaji. 
 Idhaa imepanuka kwa kuanzisha vipindi vya televisheni Duniani Leo ambacho kila siku kipo hewani na vingine ni Maisha na Afya, Washington Bureau pamoja na Zulia Jekundu.  
 Idhaa inalenga matangazo yake kwa msikilizaji wa kila umri kuanzia wazee hadi vijana na kuwapatia vipindi mbali mbali ambavyo vinalenga maisha ya kila siku kuanzia habari za afya, jamii,uchumi, elimu na siasa na hutoa fursa kwa wasikilizaji kutuma maoni na salaam zao. Idhaa ya Kiswahili inakusihi endelea kusikiliza matangazo yetu
Ubingwa huo ni wa 17 katika historia ya LA Lakers na ubingwa wa nne wa NBA kwa nyota wa timu hiyo LeBron James ambaye sasa ameshinda ubingwa akiwa na timu tatu tofauti. 

Timu ya Los Angeles Lakers imerudi katika kilele cha mpira wa kikapu Marekani kwa kushinda ligi ya NBA msimu huu baada ya kuishinda Miami Heat 106-93 katika mechi ya sita ya fainali za ligi hiyo. Lakers imeshinda mechi 4-2. 
 Ni mara ya 17 kwa LA Lakers kuchukua ubingwa wa NBA ikiwa sasa inafungana na timu ya Boston Celtics katika historia ya ligi hiyo. 
 Mara ya mwisho Lakers kufika fainali za NBA ilikuwa mwaka 2010, marehemu Kobe Bryant aliposhinda ubingwa wake wa tano. Bryant na binti yake Gianna na watu wengine saba, walifariki katika ajali ya helikopta January 26. 
 Huu ni ubingwa wa nne kwa LeBron James, ambaye amecheza katika fainali yake ya 10. James ameshinda ubingwa wa NBA na timu za Miami Heat (2012 na 2013), na Cleveland Cavaliers (2016). James alimaliza mechi ya Jumapili akiwa na pointi 28 na kuchaguliwa kuwa mchezaji bora wa fainali za NBA kwa mara ya nne. 
 Msimu huu wa NBA ulikuwa mrefu kuliko yote baada ya ligi kusimamishwa mwezi March kutokana na janga la corona. Baadaye mechi za NBA zilihamishiwa katika uwanja maalum katika mji wa Orlando, Florida ambako timu 22 zilizokuwa zikiongoza ligi zilialikwa kucheza mechi zao zote katika ukumbi wa Walt Disney World Resort.
Uganda inawarudisha nyumbani wanadiplomasia wake wanaohusishwa na kashfa ya kupanga kugawana fedha za umma kuvuja katika mazungumzo yao yaliokuwa yamerikodiwa. 

Wizara ya Mambo ya Nje ya Uganda imewaamrisha kurudi nyumbani wanadiplomasia hao waliokuwa katika ubalozi wa nchi hiyo nchini Denmark ili kuwezesha uchunguzi kufanyika, amesema Katibu Mkuu wa Wizara hiyo Patrick Mugoya katika tamko lake Jumatatu. 
 Ameeleza kuwa Mkaguzi Mkuu wa serikali atafanya “uchunguzi wa kina juu ya kashfa hiyo.” 
 Hatua zitakazo chukuliwa amesema Mugoya “Zitategemea na matokeo ya uchunguzi huo na hatua nyingine stahiki zaidi zitachukuliwa.” 
 Katika sauti zilizorikodiwa katika mazungumzo ya mtandao wa Zoom, na kuripotiwa na mtandao wa habari wa ChimpReports, Balozi Nimisha Madhvani, naibu wake, Elly Kamahungye Kafeero na wafanyakazi wengine wanasikika wakibadilishana mawazo jinsi ya kutumia fedha ambazo ziliainishwa kwa ajili ya matayarisho ya COVID-19. 
 Mfanyakazi katika ubalozi huo anauliza kiasi gani kigawiwe kwa wanadiplomasia hao. 
 Kamahungye baadaye katika mazungumzo hayo anapendekeza “siku nane.” 
 Nimisha anaendelea kuuliza, “siku nane – kwa kila mtu, uh?” 
 Kamahungye anajibu : Jigawieni kila mmoja (dola) 4000.” 
 Bado haijafahamika nani aliyerikodi mazungumzo hayo. Lakini, inawezekana kuwa mmoja wa wafanyakazi wa ubalozi alifanya hivyo. 
 Mmoja wa wanadiplomasia hao mwanamke anasikika akilalamika katika mgao huo wenye wasiwasi, wengine wanapata zaidi kuliko sisi.” 
 Kamahungye anajibu : Nyinyi ndio mlioweka fedha hizi.” 
 Katika hali ya kusitushwa, Nimisha anasikika akimwambia Kamahungye kuwa “ ikiwa kuna kiwango chochote kimebakia” fedha hizo “azitafutie njia ya kuzitumia.” 
 Pia mwanamke huyo anapendekeza kuwa katika kugawana fedha hizo, wafanyakazi wa ngazi ya chini na maafisa usalama waambata wa ubalozi wasipewe taarifa hizi za mgao huu. 
 Mugoya alisema Wizara haiwezi kuendeleza ufisadi na kuwa, matumizi ya fedha hizo za umma yatafuata misingi ya uwazi na ufanisi na kitendo chochote cha ofisa yeyote kukiuka utaratibu huo adhabu kama inayoonyeshwa katika Sheria ya Fedha za Umma na Utawala zitatolewa kwa atakaye kwenda kinyume.
Maandamano yameendelea kwa siku ya 16 mfululizo Jumatano ingawa waandamanaji walikuwa wachache kabisa katika miji kadhaa ya hapa Marekani huku juhudi zikiendelea kujaribu kuleta mabadiliko katika mfumo wa sheria kadamizi na polisi.  

Kwa upande mwingine watu wamekuwa wakivunja sanamu na alama zote zinazowakilisha ubaguzi wa rangi na ukoloni hapa Marekani na hata Ulaya.  
 Vuguvugu la maandamano limepungua sana Jumatano lakini waandamanaji wamekuwa wakibomoa, kuharibu na kuvunja vichwa vya sanamu ya Christopher Columbus kuanzia miji ya Boston upande wa kaskazini hadi Miami huko kusini. Wakati huohuo wito ukitolewa kuondolewa alama zote zinazowakilisha wakoloni na wamiliki utumwa baada ya maandamano yaliochochewa na kifo cha George Floyd wiki tatu zilizopita.  
 Spika wa Baraza la Wawakilishi Nancy Pelosi ametaka kuondolewa kwa sanamu kubwa 11 za wanajeshi na maafisa wa enzi ya vita vya wenyewe kwa wenyewe hapa Marekani mwaka 1861 hadi 1865.  
 Wito huo umetolewa wakati bunge lilikuwa linasikiliza pia mapendekezo ya mageuzi katika vikosi vya polisi ambapo kaka yake George Floyd, Philonise, amewarai wawakilishi kusikia kilio cha wananchi cha kuleta megeuzi. 
 Philonise Floyd kakake George Floyd 
 “Tafadhali sikilizeni wito ninaotoa hapa, wito wa familia zetu, wito unaosikika barabarani kote duniani. Watu wa tabaka zote, jinsia zote na rangi zote wameungana kuomba mageuzi,” amesema Philonise. 
 Juhudi za kondoa alama za ukoloni na ubaguzi zimefanyika katika nchi kadhaa za dunia. Huko Nairobi, Kenya sanamu la Malkia Victoria imebomolewa na Samuel Obiero mkazi wa mji huo anasema sanamu hizi za kikoloni zinabidi kuondolewa kote duniani.  
 Obiero: “Sanamu hii ina nikumbusha machungu na tabu zilizowakumba mababu zetu chini ya mikono ya wakoloni na kila mara tunapozitizama tunakumbushwa maovu yaliyoitendwa. Ndio maana tunahitaji kuziondowa kote duniani.” 
 Masanamu yameondolewa pia, Uholanzi Ubelgiji na Uingereza ambapo pia kuna majadiliano juu ya kuondolewa sanamu mbalimbali zinazo kumbusha enzi za ukoloni na utumwa.  
 Huko Palestina kwenye Ukingo wa Magharibi katika mji wa Bethlehem mchoraji asiyejulikana amechora picha kubwa ya George Floyd kwenye ukuta unaowatengenisha na Israel. Kwa Wapelstina wengi kama Hani Al-Halabi mjumbe wa chama cha vijana wa palestina, kifo cha Floyd kinawakumbusha vita vyao vya uhuru,  
 Hani Al-Halabi, Mwanachama wa chama cha vijana Palestina amesema : Tunatoa wito kwa taasisi za kimataifa, mashirika ya haki za binadam nan chi zote huru kutoa heshima zao kwa George Floyd na Mpalestina Iyad Hallak na kuwachukulia ni mashujaa wa kupigania uhuru na ubinadamu katika kiwango cha kimataifa.  
 Kwa upande wake Rais Donald Trump amepanga kukutana na viongozi wa kidini, maafisa wa Polisi na wamiliki wa biashara ndogo ndogo Alhamisi huko Dallas wakati anatafakari juu ya namna ya kujibu matakwa ya waandamanaji yaliyofuatia kifo cha George Floyd. 
 Imetayarishwa na mwandishi wetu, Abdushakur Aboud, Washington, DC.
Rais wa Marekani Joe Biden na Mwanasheria Mkuu wa Serikali Merrick Garland wamepanga kuzungumza Alhamisi juu ya hatua mpya zinazo kusudiwa kushughulikia ghasia za bunduki nchini Marekani. 

Kabla ya matamshi yao, White House ilitoa maelezo ya baadhi ya mipango hiyo, ikitaja ghasia za bunduki kuwa janga la afya ya umma. 
 Kitendo kimojawapo ni sheria inayopendekezwa kutoka wizara ya Sheria kuzuia kuenea kwa kile kinachoitwa bunduki zisizoonekana ambazo hazina namba na ni ngumu kwa Polisi kufuatilia wakati zinatumiwa katika uhalifu.  
 Idara ya Sheria pia inapanga kutoa mfano wa kile kinachojulikana kama kiashiria cha hatari ambacho huwapa wanafamilia na watekelezaji wa sheria uwezo wa kuomba mahakama kumzuia kwa muda mtu anayeonekana kuwa hatari kwake au kwa mtu mwingine kuweza kumiliki bunduki. 
 Mfano huo umekusudiwa kuyapa majimbo moja moja kianzio cha kutunga sheria zao wenyewe.
Imetimia miaka 3 tangu rais Emmerson Mnangagwa alipoingia madarakani kutoka kwa marehemu Robert Mugabe na kuahidi kuheshimu haki za binadamu kwa mujibu wa katiba. 

Lakini wakosoaji wake wanasema kwamba uhuru wa habari nchini Zimbabwe hauheshimiwi, wakitoa mifano ya kukamatwa kwa waandishi wa habari maarufu mwaka huu. 
 Hopewell Chinono ni mwandishi wa habari nchini Zimbabwe. Amekamatwa mara mbili mwaka huu baada ya kuandika ujumbe wa twitter. 
 Katika ujumbe wa kwanza alioandika mwezi July, Chinono aliunga mkono maandamano ya kupinga ufisadi serikalini. 
 Ujumbe wa pili wa mwezi Novemba ambapo alimkosoa jaji mkuu wa Zimbabwe. 
 Amefunguliwa mashtaka ya kuchochea ghasia na kuzuia haki kutendeka Pamoja na kudharau mamlaka ya kitaifa ya waendesha mashtaka. 
 Chin’ono anasema kwamba mamlaka inatuma ujumbe wa wazi kutokana na kukamatwa kwake, na kwamba waandishi wa habari nchini Zimbabwe wanasikiliza. 
 “Kwa sababu ya kukamatwa, waandishi wameingiwa na uoga na kufanya yaliyo ya haki katika kufanya kazi yao kwa sababu wanaogopa kukamatwa. Wana hofu kwamba kwa sababu Chinono alikamatwa n ani mtu maarufu, basi wao wakikamatwa watafia gerezani.” 
 Rais wa zamani Robert Mugabe mara kwa mara alikuwa akitumia sheria zinazobana vyombo vya habari wakati wa utawala wake wa miaka 37. 
 Rais Munangagwa alipoingia madarakani mwaka 2017, aliahidi kuwepo uhuru wa kujieleza. Alitoa ujumbe wa matumaini kati ya waandishi wa habari na raia kwa jumla. 
 Maafisa serikalini wafutilia mbali shutuma za kubana uhuru wa habari 
 Maafisa serikalini wanasisitiza kwamba kukamatwa kwa Chinono ni hatua inayoambatana na kuheshimu sheria na wala sio ukandamizaji wa uhuru wa vyombo vya habari. 
 Ndavaningi Mangwana ni katibu katika wizara ya habari ya Zimbabwe. 
 “Hakuna mtu amekamatwa chini ya sheria yoyote inayohusiana na uhuru wa vyombo vya habari. Lakini kama sheria imevunjwa katika idhara nyingine ya usalama wetu, basi haijalishi kama ni mwandishi wa habari, wakili, daktari. Watu watakamatwa. Kando na hayo mazingira ya waandishi wa habari ni mazuri.” 
 Afisa huyo katika wizara ya habari amesema kwamba vituo sita vya televisheni vimepewa leseni hivi karibuni nchini Zimbabwe, na kwamba vituo vya habari vya kimataifa sasa vina uhuru wa kufanya kazi nchini humo. 
 Mswada wa kuzima habari kwenye mitandao ya kijamii 
 Lakini makundi ya kutetea uhuru wa habari yanasema kwamba serikali ya Zimbabwe haijaacha kukandamiza uhuru wa habari. 
 Tabani Moyo, ni mkuu wa chuo cha habari cha Media Institute of Southern Africa, nchini Zimbabwe: 
 “Tunapiga hatua moja mbele, halafu kumi nyuma. Msako dhidi ya waandishi wa habari za upekuzi unaendelea. Mfano ni dhidi ya Hopewell Chinono. Mashambulizi dhidi ya vyombo vya habari yamekuwa yakiongezeka. Sheria zinaendelea kutungwa kubana uhuru wa habari, mfano ni mswada wa usalama wa mitandao ambao lengo lake ni kutoa mamlaka kwa wanajeshi kukabiliana na watu wanaojieleza.” 
 Iwapo mswada huo wa kudhibithi mawasiliano kupitia internet utapitishwa na kuwa sheria, raia wa Zimbabwe watakaoshutumiwa kwa kueneza habari za uongo kupitia mitandao ya kijamii wanaweza kupata adhabu ya mahakama ya hadi kufungo cha miaka mitano jela. 
 Imetayarishwa na Kennes Bwire, VOA, Washington DC
Cameroon Jumapili imepokea dozi 200,000 za chanjo ya Covid-19 aina ya Sinopham kutoka China, ambayo ni chanjo ya kwanza kuwasili nchini humo. 
 Chanjo hiyo inatarajiwa kutolewa kwa wafanyakazi walio mstari wa mbele wanaopambana na virusi vya corona kwa mujibu wa wizara ya afya. 
 Taifa hilo la Afrika ya kati limeathirika kwa kiwango cha juu katika wimbi la pili la janga la virusi vya corona. 
 Wizara ya afya ya Cameroon, mpaka sasa imeripoti maambukizi 61,700 na vifo 919 toka mlipuko kuanza. 
 Takwimu za shirika la habari la Reuters zinaonyesha kwa wastani vifo 53 hutokea kwa siku nchini Cameroon. 
 Katika taarifa yake ya Ijumaa, wizara ya afya imeeleza kwamba dozi hizo za chanjo zitasaidia nchi hiyo, ambayo bado haijaanza kampeni yake ya chanjo. 
 Vilevile Cameroon inatarajia kupata chanjo kutoka COVAX ambao ni mpango wa kusaidia chanjo ya Covid-19 kwa nchi masikini.
Mamlaka nchini Rwanda wameanza kutoa chakula kwa wakaazi katika mji mkuu wa Kigali baada ya shughuli za kawaida kufungwa mjini humo kwa siku 15 kutokana na kuongezeka kwa maambukizi ya virusi vya Corona. 
 Watu wote wanatakiwa kusalia nyumbani isipokuwa wafanyakazi wanaotoa huduma muhimu kama afya na usalama. 
 Familia 3,000 ambazo zimeorodeshwa kuwa maskini, zimepangiwa kupewa msaada wa chakula. 
 Mji wa Kigali una karibu watu milioni moja. 
 Msaada wa chakula unatolewa na wafanyakazi wa msaada ambao wamepimwa na kudhibitishwa kwamba hawajaambukizwa virusi vya Corona.
Familia ya Paul Rusesabagina, anayezuiliwa katika jela nchini Rwanda kwa tuhuma za ugaidi inaelezea kuwa na wasiwasi wake juu ya hali yake ya afya. 
 Familia inaomba Rusesabagina aruhusiwe kupewa madaktari kutoka nje ya nchi ili wamuhudumie. 
 Rusesabagina alifikishwa mahakamani kwa ya mara kwanza Jumatatu, kiowa ni wiki moja na nusu baada ya kukamatwa Dubai, Umoja wa Falme za Kiarabu, katika mazingira ya kutatanisha. 
 Binti yake Carine Kanimba, katika maohojiano na Sauti ya Amerika amesema kwamba baba yake alionekana ni mwenye afya dhaifu alipokuwa kizimbani. 
 Familia yake imeiomba serekali ya Rwanda kumruhusu daktari kutoka nje ya nchi amchunguze hali yake ya afya yake na apate huduma anazohitaji. 
 “Tumepata taarifa kwamba ni hawampi dawa zake anazotumia, kuna dawa anazotakiwa kutumia kila siku. Lakini sasa tumeambiwa anapewa dawa asizozijua, na ambazo hata sisi hatuzijui. Kwa hiyo, tunaiomba Rwanda ikubali daktari wetu aje kumuhudumia." alisema Carine.  
 Familia ya Rusesabagina, inaeleza pia haina imani na mawakili aliopewa Rusesabagina autoka chama cha mawakili Rwanda, ili wamtetee katika kesi inayomkabili. 
 Inaomba atetewe na mawakili watakaopendekezwa na familia. 
 “Kusema kwamba amepewa mawakili wa kumtetea ni ujanja mtupu. Kwa sababu mawakili hao wenyewe hawakutufahamisha kama baba atafikishwa mahakamani. Huu ni ujanja kudai kuwa ana mawakili wanaomtetea, wakati hawakutupa taarifa yoyote kuhusu kufikishwa kwake mahakamani. Hii ni ishara kwamba nchini Rwanda, hakuna utawala wa sheria.” alisema binti wa Rusesabagina. 
 Rusesabagina alipata umaarufu kutokana na filamu iliyoelezea maisha yake mwaka 2004, ikielezea namna alivyowaokoa watu zaidi ya 1200 katika mauaji ya halaiki. 
 Filamu hiyo ilimfanya rais wa zamani wa marekani George W Bush, kumpa Rusesabagina tuzo ya ushujaa. 
 Lakini baadhi ya manusura wa mauaji ya halaiki na rais wa Rwanda, Paul Kagame, waliendelea kusema kwamba Rusesabagina, alitumia filamu hiyo kwa maslahi ya kibiashara. 
 Hivi karibuni Rais Kagame, alisema Rusesabagina anafuatiliwa na vyombo vya sheria vya Rwanda, kutokana na vitendo vya kuhatarisha usalama wa taifa kupitia kundi analolifadhili la FLN. 
 Lakini familia yake inaendelea kukanusha madai hayo dhidi ya Rusesabagina. 
 Alhamisi makahama ya mwanzo mjini Kigali, inatarajiwa kutoa maamuzi iwapo Rusesabagina ataachiwa kwa dhamana au la.
Viongozi wa upinzani pamoja na wanaharakati wa Tanzania Alhamisi wamefanya kikao cha kuomba serikali kufanya marekebisho kwenye katiba ili kuongeza uhuru  wa kisiasa nchini. 

Kikao hicho kilichopewa jina Katiba Day, kimefanyika muda mfupi baada ya rais mpya Samia Hassan kuomba watanzania kumpa nafasi ya kufufua uchumi kwanza kabla ya kufanya marekebisho ya katiba. 
 Kikao cha Alhamis kinaonekana kuchochewa na matamshi ya rais Hassan hapo Jumatau wakati alipofanya kikao cha kwanza na wanahabari. Kiongozi huo aliomba watanzania kumpa nafasi ya kufufua uchumi kwanza kabla ya kuondoa marufuku iliowekwa dhidi ya mikutano ya kisiasa pamoja na kurejea mchakato uliositishwa kuelekea marekebisho ya katiba. 
 Kiongozi aliyemtangulia marehemu John Magufuli alisitisha mchakato wa marekebisho ya katiba muda mfupi baada ya kuchukua hatamu za uongozi mwaka wa 2015, huku akipiga marufuku mikutano yote ya kisiasa mwaka uliofuata. 
 Wanasiasa wa upinzani wanasema kuwa hakuna sababu yoyote ya kumpa muda zaidi rais Hassan kwa kuwa kutoa nafasi ya demokrasia hakuwezi kuathiri ukuaji wa uchumi. 
 Benson Singo ambaye ni naibu katibu wa chama cha upinzani cha demokrasia na maendeleo au CHADEMA alihoji ni vipi demokrasia ingezuia ukukuaji wa kiuchumi. 
 Makundi ya kutetea haki yanasema kuwa marekebisho ya katiba yanastahili kuwa kipaumbele cha rais kwa kuwa yanaleta udhabiti kama alivyosema Onesmo Olengurumwa ambaye ni mkurugenzi wa muungano wa watetezi wa haki za kibinadamu nchini Tanzania. 
 Sasa hivi Tanzania inatawaliwa na katiba ya 1977 ilioandikwa chini ya mfumo wa chama kimoja cha kisiasa. Wapinzani pamoja na wakosoaji wanasema kuwa inahitaji kufanyiwa marekebisho kwa kuwa inaegemea upande wa chama tawala cha CCM..
Mawaziri wa mataifa 7 tajiri duniani G7, wanamaliza mazungumzo yao ya siku mbili, mjini London, Jumatano, wakitayarisha ajenda ya mkutano wa viongozi wa mataifa hayo utakaofanyika mwezi Juni.  

Mkutano huo wa kwanza wa ana kwa ana unazungumzia suala la chanjo leo baada ya kuzungumzia namna ya kukabiliana na kuongezeka kwa ushawishi wa China duniani na uchokozi wa Rashia pamoja na masuala ya migogoro katika baadhi ya nchi za afrika hasa Ethiopia na Somalia. 
 Mkutano huo pia ulikabiliwa na kitisho pale ujumbe wa India ulipotangaza kwamba wajumbe wake wawili wamepimwa na kupatikana na virusi vya corona.  
 Hofu ilizuka pale Waziri wa Mambo ya Nje wa India Subrahmanyam Jaishankar kutangaza kwamba hatohudhuria binafsi wala ujumbe wake kwenye vikao vya leo akichukua tahadhari baada ya wajumbe wake wawili kupimwa na kupatikana wameambukizwa na virusi vya Corona.  
 India si mwanachama wa G7 lakini imealikwa na Korea kusini, Australia na Afrika Kusini kama wageni kuhudhuria vikao vya hii leo. 
 Waziri Mkuu wa Uingereza Boris Johnson aliyetarajiwa kukutana na Jaishankar leo akiulizwa ikiwa ilikuwa ni makosa kuitisha mkutano huo wa ana kwa ana wakati huu, amesema ni muhimu kujaribu kuanza kufanya kazi kama ilivyokua kawaida.  
   
 Johnson alisema :Tuna uhusiano muhimu sana na India na washirika wetu wa G7. Ninavyofahamu kilichotokea watu waliohusika wamejitenga kutoka wengine. Na hivyo mambo yamedhibitiwa. Mimi nitakutana na Waziri wa Mambo ya Nje kupitia mtandao wa Zoom."  
 Mawaziri wa mambo ya nchi za nje walizungumzia janga linaloikumba India kwa wakati huu na jinsi mataifa hayo yataweza kuisaidia nchi hiyo kwa vifaa muhimu vinavyohitajika. 
 Waziri wa Mambo ya Nje wa Uingereza Dominic Raab mwenyeji wa mkutano, anasema mawaziri walijadili pia juu ya namna ya kuimarisha mpango wa Shirika la Afya Duniani COVAX kuzipatia chanjo mataifa yanayoendelea.  
 Raab alieleza : "Ninadhani COVAX na uwezo wa kuigharimia, ili chanjo ziweze kupelekwa kwa nchi zilizo katika hali ya hatari, na nini la kufanya kuhusiana na chanjo ziada tulizonazo ni masuala muhimu. Na ni nafasi nzuri kwa G7 kuwepo pamoja hapa na washirika wetu kuzungumzia mambo haya yote na kuweza kupata majibu chanya." 
 Mawaziri hao wa mataifa Tajiri duniani wanatayarisha ajenda ya mazungumzo ya viongozi wa G7 mwezi ujao huko Cornwall Uingereza ambao pia watakutana ana kwa ana kwa mara ya kwanza na kuzungumzia changa moto mbalimbali zinazokabili dunia kwa wakati huu.  
 Waziri Raaba amesema kwamba mikutano hii inaonyesha kwamba diplomasia imerudi tena kufanya kazi.  
 Raab ameongeza : "Na ninadhani hali hii inaonyesha jinsi ilivyo muhimu sisi kukutana na kukabiliana na changamoto zilizoko kote duniani kwa wakati huu, changamoto zote za kimataifa zinazotukabili ili kuwezesha mataifa kukutana tena na kufanya kazi pamoja." 
 Kando ya mkutano mkuu mawaziri wamekuwa wakikutana kwa mazungumzo juu ya ushirikiano wa nchi na nchi, na mwenyeji wa mazungumzo Uingereza ambayo ni mwenyekiti wa G7 kwa mwaka 2020, inasema hii ni nafasi ya kuonyesha umoja unaohitajika sana wakati huu wa kukabiliana na changamoto na vitisho vinavyojitokeza duniani.
Awali wananchi hawa walitakuwa kuchomwa dozi ya pili ya AstraZeneca wiki nne baada ya chanjo ya kwanza dhidi ya virusi vya Corona kukamilika lakini haikuwezekana kutokana na sababu zisizozuilika, wizara ya afya nchini Rwanda ilisema 

Rwanda imeanza zoezi la kutoa chanjo ya pili aina ya AstraZeneca kwa wananchi wa nchi hiyo ambao awali walikuwa wamepewa dozi ya kwanza ya chanjo hiyo dhidi ya virusi vya Corona. Serikali ya Rwanda ipo mstari wa mbele katika nchi za kiafrika ambazo zinaendelea kuongoza katika kuwapatia chanjo kwa idadi kubwa ya wananchi wake.  
 No media source currently available 
 Watu wanaopewa chanjo hii ya AstraZeneca katika zoezi lililoanza mwishoni mwa wiki ni wale ambao walichomwa dozi ya kwanza mwezi Machi mwaka huu. Awali wananchi hawa walitakuwa kuchomwa dozi ya pili ya AstraZeneca wiki nne baada ya chanjo ya kwanza kukamilika lakini haikuwezekana kutokana na sababu zisizozuilika, wizara ya afya nchini Rwanda ilisema.
Rais Biden anafanya mazungumzo  na kundi la magavana kutoka majimbo manane ya Magharibi mwa Marekani  

Rais wa Marekani Joe Biden anafanya mazungumzo Jumatano na kundi la magavana kutoka majimbo manane ya Magharibi mwa Marekani kuhusu kujiandaa na moto wa nyikani wakati eneo lote hilo linapambana na ukame. 
 Biden na maafisa wengine wa utawala watazungumza kutokea Ikulu na magavana kwa njia ya video. 
 Msemaji wa White House Jen Psaki aliwaambia waandishi wa habari wiki iliyopita mkutano huo utazingatia jinsi serikali kuu inavyoweza kuboresha matayarisho ya kupambana na moto wa nyikani na juhudi za kujibu, kulinda usalama wa umma, na kutoa msaada kwa watu wakati wa mahitaji ya haraka.
Kenya imesema Alhamisi imeitaarifu Umoja wa Mataifa ifikapo Juni 2022 itafunga kambi mbili zinazohifadhi wakimbizi zaidi ya 430,000 waliokimbia vita mashariki na Pembe ya Afrika, ikiongeza kuwa ina mpango wa kuwarudisha baadhi makwao na wengine kuwapa ukazi. 

Wizara ya Mambo ya Ndani ilitoa tangazo hilo kupitia akaunti ya Twitter takriban wiki tano baada ya kuamuru kufungwa kwa kambi za wakimbizi za Dadaab na Kakuma na kuipa UN wiki mbili kuwasilisha mpango wa kutekeleza agizo hili, vyanzo vya habari vimesema.  
 Rais Uhuru Kenyatta wa Kenya na mkuu wa Shirika la Umoja wa Mataifa la Kuhudumia Wakimbizi (UNHCR) Filippo Grandi walikutana Alhamisi mjini Nairobi na timu ya pamoja itaundwa kukamilisha na kutekeleza hatua za mpango wa kufunga kambi hizi, UN na serikali ya Kenya zimeeleza katika taarifa yao ya pamoja Alhamisi. 
 Kenya na UNHCR “zinakubaliana kuwa kambi za wakimbizi siyo suluhisho la muda mrefu kwa waliokoseshwa makazi yao” na wamedhamiria kushirikiana kutafuta ufumbuzi mbadala sambamba na Makubaliano ya Kimataifa juu ya Wakimbizi, taarifa hiyo imesema. 
 Moja kati ya kambi hizo mbili za wakimbizi huko kaskazini mwa Kenya, Dadaab, ambayo iko karibu na nyeti wa Somalia iliyogubikwa na vita, ilianzishwa mwaka 1991. Mwaka 2011, wakati ukame na machafuko yakiendelea Somalia, ilikuwa ni kambi kubwa kuliko zote duniani. 
 Tangazo la Alhamisi linaonyesha kuwa ni uamuzi wa mwisho wa Kenya baada ya miaka ya majadiliano juu ya kufungwa kwa Dadaab. 
 Mamlaka mjini Nairobi mara ya kwanza zilitangaza dhamira yao ya kufunga kambi ya Dadaab mwaka 2016, ikieleza wasiwasi wa usalama wa taifa kutokana na kujipenyeza kwa wanamgambo kutoka kikundi cha Kiislam cha al Shabaab chenye makao yake Somalia. 
 Uhusiano kati ya Kenya na Somalia umeendelea kuzorota sana katika mwaka uliopita tangu Mogadishu ilipositisha mahusiano ya kidiplomasia na Nairobi, ikiituhumu kuwa inaingilia kati masuala yake ya ndani.
Baada ya mwaka wa aina ya kipekee ambao kwa wengine ni mwaka wa ajabu, hatimaye watu katika sehemu mbali mbali za dunia wanajitayarisha kuuaga na kukaribisha mwaka mpya wa 2021, kwa matumaini kwamba utarejesha utulivu na mafanikio. 
 Tayari Australia imeingia mwaka 2021 kwa sherehe kubwa zilizohusisha kufyatua fataki, katika mji wa Sydney. 
 Sherehe za kuukaribisha mwaka mpya nchini Australia, ambayo huwa nchi ya kwanza kukaribisha mwaka mpya, huwa zinafuatiliwa sana kote duniani. 
 Roketi za fataki zimefyatuliwa kutoka jumba maarufu la Opera, na kuunda upinde angani wa rangi mbalimbali zenye maandhari ya kuvutia kabisa. 
 Hata hivyo, kinyume na miaka iliyopita, hakukuwa na watu wengi kushuhudia sherehe hizo kutokana na hatua za kudhibithi maambukizi ya virusi vya Corona.
Idadi ya watu ambao wamekufa nchini Marekani kutokana na maambukizi ya virusi vya Corona imefikia robo milioni. 
 Kwa wastani, watu 160,000 wanaambukizwa virusi hivyo kila siku, ikiwa ni ongezeko la asilimia 80 kwa mda wa wiki mbili. 
 Maambukizi yameongezeka katika majimbo yote 50. 
 Jumla ya watu 1,155 wanafariki kila siku kutokana na Corona. 
 Madaktari na wauguzi wanaripotiwa kulemewa na wagonjwa huku makanisa, migahawa, vyumba vya wagonjwa kusubiri huduma ya madaktari na sehemu za kuegesha magari zikigeuzwa na kuwa hospitali ili kuwahudumia wagonjwa. 
 Wakati huo huo kampuni ya kutengeneza dawa ya Pfizer, imesema kwamba vipimo vya chanjo yake dhidi ya virusi vya Corona vinaonyesha kwamba chanjo hiyo ina ufanisi wa asilimia 95 na pia inawakinga watu wazee dhidi ya kifo kutokana na virusi hivyo. 
 Kampuni hiyo sasa inatafuta idhini ya kutumia chanjo hiyo kwa matumizi ya dharura wakati maambukizi ya janga la corona yanaendelea kote duniani. 
 Tangazo la Pfizer na kampuni inayoshirikiana nayo ya BioNTech, limetolewa wiki moja baada ya kutolewa matokeo yanayoonyesha matumaini ya kupatikana chanjo dhidi ya virusi vya Corona. 
 Kampuni zinazotengeneza chanjo hiyo, zinatarajiwa kuomba ruhusa ya mamlaka ya dawa na tiba nchini Marekani, kuanza kutumia chanjo hizo. 
 Kampuni ya Pfizer na BioNTech, ilikuwa imesema kwamba chanjo yake ina ufanisi wa asilimia 90. 
 Imetayarishwa na Kennes Bwire, VOA, Washington DC
Maelfu ya waandamanaji Jumatano walijitokeza kwenye barabara za mji mkuu wa Mali, Bamako, katika maandamano mapya kumtaka rais Ibrahim Bounacar Keita kujiuzulu licha ya kuwepo juhudi za kimataifa za kuleta marishiano ili kumaliza mgogoro wa kisiasa nchini humo. 

Maandamano yameongozwa na kundi la wanasiasa wa upinzano la 
 M5-RFP. Maandamano yamekuwa yakifanyika tangu mwezi Juni baada ya uchaguzi wa mitaa ambao unaripotiwa kukumbwa na dosari. 
 Waandamanaji pia yanapinga ongezeko la visa vya ufisadi serikalini. 
 Wasiwasi uliongezeka mwezi Julai baada ya polisi kupiga risasi na kuua watu 11. 
 Viongozi wa kanda hiyo wana wasiwasi kwamba maandamano ya muda mrefu yanaweza kutatiza juhudi za kupambana na makundi ya wanamgambo wa Kiislamu ambayo yanaaminika kutekeleza mashambulizi kutoka Mali. 
 Serikali ya Mali imeshindwa kuongoza sehemu kubwa ya katikati na kaskazini mwa nchi kutokana na makundi ya wapiganaji. 
 Rais Keita amekuwa na matumaini kwamba mapendekezo ya wapatanishi yangekubaliwa na wapinzani wake. 
 Lakini idadi kubwa ya waandamanaji wameinga mjini Bamako, wakipaaza sauti za kutaka Keita kuwasikiliza watu wa taifa hilo na kujiuzulu. 
 -Imetayarishwa na Kennes Bwire, VOA, Washington DC
Marekani, Jumuiya ya Ulaya, na mataifa mengine yameelezea wasiwasi wao juu ya uamuzi wa Nigeria kupiga marufuku kwa muda usiojulikana mtandao wa kijamii wa Twitter. 

Uamuzi huo ulifikiwa baada ya kampuni hiyo kubwa ya Marekani kufuta ujumbe wa tweet kutoka akaunti ya rais Muhammadu Buhari, wakidai kuwa ulikukiuka kanuni zake.  
 Mashirika ya kimataifa ya haki za binadamu pia yamelaani hatua hiyo, ambayo ilifuatia majaribio ya hapo awali ya serikali ya nchi yenye watu wengi zaidi barani Afrika, kudhibiti mitandao ya kijamii.  
 Makampuni ya simu ya Nigeria yalitii agizo la serikali Ijumaa, kusitisha huduma za Twitter kwa muda usiojulikana.  
 Ujumbe wa kidiplomasia wa EU, Marekani ,Uingereza, Canada na Ireland, umetoa taarifa ya pamoja leo Jumapili kulaani hatua hiyo.  
 "Kupiga marufuku mifumo ya kujieleza sio jibu," ilisema taarifa hiyo. Zaidi ya Wanigeria milioni 39 wana akaunti za Twitter, kwa mujibu wa taasisi za utafiti.
China inasema timu ya wanasayansi kutoka Shirika la Afya Ulimwenguni itawasili wiki hii huko Wuhan kuanza uchunguzi wake wa asili ya janga la virusi vya corona. 
 Msemaji wa Wizara ya Mambo ya nje Zhao Lijian alisema Jumanne kwamba timu hiyo ya washiriki 10 itaondoka kutoka Singapore Alhamisi hii na kuruka moja kwa moja kuelekea Wuhan, jiji la kati ambalo virusi vya corona iligunduliwa kwa mara ya kwanza mwishoni mwa 2019. 
 Hatimaye virusi vilienea karibu kila kona ya ulimwengu, na kusababisha vifo vya zaidi ya milioni 1.9 kati ya karibu maambukizo milioni 91. 
 China imetaka kubadilisha hadithi juu ya asili ya virusi, huku maafisa wakishinikiza nadharia ugonjwa uliibuka kwanza katika taifa jingine. 
 Daktari Mike Ryan, mkuu wa mpango wa dharura wa WHO, aliwaambia waandishi wa habari huko Geneva Jumatatu kwamba shirika hilo "linatafuta majibu hapa ambayo yanaweza kutuokoa katika siku zijazo. Sio wakosaji na wala sio watu wa kulaumiwa. 
 Imetayarishwa na Sunday Shomari, VOA, Washington DC
Rais wa Ufaransa Emmanuel Macron alisema Jumatatu kwamba hatatoa masharti katika uuzaji wa silaha kwa Misri juu ya haki za binadamu kwa sababu hakutaka kudhoofisha uwezo wa Cairo wa kukabiliana na ugaidi katika eneo hilo, maoni ambayo yanaweza kukasirisha wakosoaji. 
 Rais huyo alipinga ukosiaji katika uhusiano wake wa karibu na rais wa Misri Abdel Fattah al-Sisi, akisema kwamba kuchukua hatua kali juu ya kuheshimu haki za binadamu itakuwa hakuna tija. Macron alimkaribisha Sisi, ambaye alimtaja kama rafiki yake kwa mazungumzo katika siku ya pili ya ziara ya serikali ya Misri ya siku tatu nchini Ufaransa. 
 Kabla ya majadiliano yao Amnesty International na vikundi vingine vya haki vya haki za binadamu viliituhumu Ufaransa kwa kuvumilia kwa muda mrefu ukandamizaji wa Rais al-Sisi wa aina yoyote ya upinzani na kusema sasa muda kwa Macron kutetea haki za binadamu. 
 Lakini kiongozi huyo wa Ufaransa aliepuka kumkosoa moja kwa moja aliyekuwa jenerali wa jeshi al-Sisi, ambaye amewashambulia wafuasi wa rais aliyeondolewa madarakani Mohammed Morsi, na vile vile kwa wale wenye mrengo wa kushoto na waliberali. 
 Uhusiano wa kimkakati na haki za binadamu 
  Macron aliwaambia waandishi wa habari katika mkutano wa Pamoja akiwa na Sisi kwamba alikuwa amezungumzia suala la haki za binadamu wakati wa majadiliano yao na akasema amebaki kuwa mtetezi wa mara kwa mara wa uwazi wa kidemokrasia na kijamii. 
 “Sitaweka masharti juu ya masuala ya ulinzi na ushirikiano wa kiuchumi juu ya kutokubaliana (juu ya haki za binadamu), kwanza kwa sababu ninaamini juu ya uhuru wa watu na kwa heshima ya masilahi yetu halali na ya pande mbili. Pia, nadhani ni bora kuwa na sera ya kudai mazungumzo kuliko kususia ambayo itapunguza tu ufanisi wa washirika wetu katika mapambano dhidi ya ugaidi na kwa hali ya utulivu wa kikanda.” alisema Macron. 
 Nchi zote mbili ambazo zina wasiwasi juu ya kukosekana kwa utulivu kote Sahel, vitisho kutoka kwa vikundi vya jihadi huko Misri na ombwe la kisiasa nchini Libya, zimekuza uhusiano wa karibu wa kiuchumi na kijeshi wakati Rais al-Sisi anashamiri madarakani. 
 Macron na al-Sisi pia wana wasiwasi kuhusu tuhuma za Rais wa Uturuki Recep Tayyip Erdogan, ambaye aliongoza wito wa maandamano dhidi ya Ufaransa na migomo mnamo mwezi Oktoba juu ya utetezi wa Macron wa haki ya kuchapisha katuni zinazomdhihaki Mtume Muhammad. 
 Macron alizungumzia juu ya katuni wakati wa kumbu kumbu ya mwalimu wa shule Samuel Paty ambaye alikatwa kichwa na mtu mwenye msimamo mkali wa Kiisilamu mwezi Oktoba kwa kuwaonyesha wanafunzi wake katuni za Mtume Muhammad darasani wakati wa darasa la uhuru wa kujieleza. 
 “Ni muhimu sana kwamba wakati tunatoa maoni yetu, kwamba hatufanyi kwa sababu ya maadili ya kibinadamu, tukiuke maadili ya kidini. Kiwango cha maadili ya kidini ni cha juu sana kuliko maadili ya wanadamu.” alisema Al -Sissi. 
 Kiongozi huyo aliongeza kusema kuwa maadili ya kibinadamu yameundwa na yanaweza kubadilishwa wakati wowote, lakini maadili ya kidini ni matakatifu kuliko kila kitu. Viongozi hao wawili pia walizungumza kwa kirefu juu hali inayoboreka nchini Libya na mvutano unaoongezeka kati ya Ufaransa na Uturuki na hali ya mashariki ya kati kwa ujumla. 
 Imetayarishwa na Sunday Shomari, VOA Washington DC
Tebboune, mwenye umri wa miaka 75, alisema Jumamosi kwamba alikuwa amejiweka karantini baada ya maafisa wa ngazi ya juu walio karibu naye kuambukizwa virusi vya Corona. 

Rais wa Algeria Abdelmadjid Tebboune amelazwa katika hospitali ya kijeshi kwa matibabu maalum, siku chache kabla ya kufanyika kura muhimu ya maoni kuhusu k marekebisho ya katiba, ambayo anataka yafanyike. 
 Taarifa kutoka ofisi ya rais haijaeleza wazi iwapo rais Abdelmadjid Tebboune ameambukizwa virusi vya Corona, lakini hali yake inaripotiwa kuwa imara na kwamba alikuwa anaendelea kufanya kazi. 
 Tebboune, mwenye umri wa miaka 75, alisema Jumamosi kwamba alikuwa amejiweka karantini baada ya maafisa wa ngazi ya juu walio karibu naye kuambukizwa virusi vya Corona. 
 “Nawaahidi ndugu na dada zangu kwamba afya yangu ni nzuri na kwamba naendelea kufanya kazi zangu kama kawaida,” alisema Tebboune. 
 Iwapo itathibitishwa kwamba anaugua corona, Tabboune ataingia katika kundi la viongozi duniani ambao wameugua virusi hivyo akiwemo rais wa Marekani Donald Trump, waziri mkuu wa Uingereza Boris Johnson na rais wa Brazil Jair Bolsonaro. 
 Tebboune amelazwa hospitalini wakati ambao ni muhimu sana kwake kuendelea na juhudi za kuleta mabadiliko nchini humo baada ya maandamano ya mwaka uliopita, yaliyouangusha utawala wa miaka 20 wa Abdelaziz Bouteflika. 
 Tebboune, ambaye alichaguliwa mwezi December mwaka uliopita, anataka nchi hiyo kuwa na katiba mpya, itakayoweka kikomo kwa muhula wa rais madarakani, na bunge pamoja na mahakama kuwa na mamlaka makubwa. 
 Kura ya maoni kuhusu Katiba hiyo inatarajiwa kufanyika Jumapili wiki hii. 
 Uchumi wa Algeria umeathirika sana kutokana na janga la virusi vya Corona. 
 Mapato kutoka kwenye mafuta na gesi yamepungua kwa kiasi kikubwa na hivyo kuathiri shughuli kadhaa za serikali. 
 Kufikia sasa, watu 55,000 wameambukizwa virusi vya Corona na 2,000 kufariki. 
 Imetayarishwa na Kennes Bwire, VOA, Washington DC
Waziri mkuu wa mpito wa Mali amesema yuko tayari kufanya mazungumzo na wanamgambo wa kiislamu ambao uasi wao umefanya eneo kubwa la Mali lisitawalike, lakini ufaransa koloni wl zamani la Mali imepinga wazo hilo. 
 Moctar Ouane ambae aliteuliwa waziri mkuu wa muda mwezi uliopita kuongoza serekali ya mpito kwa kipindi cha miezi 18 baada ya mapinduzi ya kijeshi ya Agosti 18, amesema serekali yake iko tayari kuendelea na mazungumzo na waasi wa kiislamu. 
 “Maazimio ya mazungumzo ya kitaifa ya pande zote husika, yalieleza wazi umuhimu wa kufanya majadiliano na makundi hayo yenye silaha”, Ouane amesema katika mkutano na waandishi wa habari mjini Bamako, akiwa pamoja na waziri wa mambo ya nje wa Ufaransa Jean Yves le Drian ambae yuko ziarani nchini Mali. 
 Lakini Le Drian amesema hakubaliani na fikra hiyo, akieleza kuwa makundi ya wanamgambo wa kiislamu hayakusaini mkataba wa amani wa mwaka 2015, ambao ulijenga msingi wa kurejesha amani kaskazini mwa Mali. 
 Imetayarishwa na Patrick Nduwimana, VOA, Washington DC
Kikao cha Halmashauri Kuu ya Chama Cha Mapinduzi CCM kimempitisha Waziri wa Ulinzi wa Tanzania Hussein Mwinyi kugombea urais wa Zanzibar. 

Kwa mujibu wa taarifa zilizotolewa Ijumaa na Chama hicho mchakato unaofuatia ni Jina la mgombea huyu litafikishwa katika Mkutano Mkuu wa Taifa wa CCM ili kumthibitisha rasmi kuwa mgombea wa CCM Zanzibar. 
 Dkt Mwinyi amepata kura 129 katika kura za mchujo ambazo ni asilimia 78 ya kura zote.  
 Wapinzani wake katika kinyang'anyiro hicho akiwemo Shamsi Vua Nahodha aliyepata kura 16 na Dkt Khalid Salim Mohammed aliyepata kura 19.  
 Akizungumza jijini Dodoma mara baada ya kutangazwa mshindi na kupewa ridhaa ya kugombea urais wa Zanzibar, Mwinyi amesisitiza ushirikiano na mshikamano ndani ya chama hicho wakati huu wa kuelekea uchaguzi mkuu mwezi Oktoba 2020. 
 Amesema ushirikiano na mshikamano ndiyo utakao kiwezesha chama hicho kupata ushindi wa kishindo katika uchaguzi mkuu ujao kwa pande zote mbili za muungano.
Mjumbe maalum wa Umoja wa Mataifa kwa ajili ya Myanmar, Tom Andrews anasema juhudi za jeshi la Myanmar za kuzima malalamiko dhidi ya mapinduzi zimesababisha karibu wakazi  250,000 kukimbia makazi yao.  

Na wakati huo huo wanaharakati katika nchi hiyo ya Asia ya Kusini wanaendelea na maandamano ya kutaka kuachiliwa kwa watu waliokamatwa tangu mapinduzi ya Februari mosi. 
   
 Andrews kwa mara nyingine tena Jumatano ametoa wito wa kuchukuliwa hatua za kimataifa akisema ameshtushwa sana kusikia kutoka duru anazozifahamu mashambulio ya wanajeshi yamewasababisha wakazi robo milioni wa Myanmar kuhama makazi yao. 
 Wito huo ulitolewa wakati nchi jirani na Myanmar zikijitayarisha kwa mkutano wa viongozi mjini Jakartra, Indonesia siku ya Jumamosi ili kulijadili suala hilo la mapinduzi. 
 Wanachama 10 wa Jumuia ya Nchi za Kusini Mashariki mwa Asia, ASEAN, wamekuwa wakijaribyu kuishuari nchi hiyo mwanachama, juu ya namna ya kusitisha umwagikaji damu uliotokana na mapinduzi. 
   
 Lakini kutokana na kanuni za jumuia hiyo ya kupatikana maridhiano katika suala lolote lile na kutoingilia kati mambo ya ndani ya nchi mwanachama kumezuia uwezo wake kutanzua maoni yanayo tofuatiana juu ya namna ya kukabiliana na mauaji ya mamia ya watu yaliyofanywa na wanajeshi.
Usafiri wa ndege kuingia na kutoka Uingereza ulisitishwa Jumatatu katika nchi nyingi za Ulaya pamoja na Canadan na Hong Kong. 

Hali hiyo imezusha wasi wasi mkubwa katika viwanja vya ndege baada ya baadhi ya nchi hizo kufunga usafiri kwa hofu inayotokana na aina mpya ya virusi vya corona. 
 Aina hiyo mpya inayotokana na ile inayosababisha ugonjwa wa COVID-19 iligunduliwa kusini mashariki mwa Uingereza na watu kadhaa walioambukizwa na aina hiyo ya virusi wamepimwa huko Denmark, Uholanzi Ubelgiji na Australia. 
 Shirika la Afya Duniani (WHO) linasema hadi hivi sasa hakuna dalili kwamba virusi hivyo vinaambukiza kwa haraka zaidi kuliko vile vya awali lakini utafiti zaidi unabidi kufanyika. 
 Safari za ndege kutoka nchi za Ulaya kuelekea Uingereza zilisitishwa kwa ghafla Jumatatu na kuzusha hali ya taharuki kwa wasafiri na família zao waliopanga kurudi nyumbani kwa ajili ya sikukuu ya Krismasi. 
 Waziri Mkuu wa Uingereza Boris Johnson anakutana na baraza lake la mawaziri katika kikako cha dharura kujadili suala hilo.
Polisi nchini Uganda wamesema kwamba watu 16 wamefariki na 65 kujeruhiwa kufuatia vurugu zilizotokea baada ya kukamatwa kwa mgombea wa urais Robert Kyagulanyi maarufu Bobi wine. 
 Msemaji wa polisi jijini Kampala Patrick Onyango amesema kwamba zaidi ya watu 350 wamekamatwa. 
 Viongozi wa chama cha Bobi Wine wamesema kwamba polisi wamekataa mtu yeyote kuonana naye anapozuiliwa katika kituo cha polisi cha Nalufenya mjini Jinja, mashariki mwa Uganda. 
 Nalufenya ni kituo cha polisi chenye historia ya ukandamizaji mkubwa wa haki za kibinadamu, ambapo washukiwa wa makosa makubwa kama ugaidi huzuiliwa. 
 Barabara kuingia katikatija mji mkuu Kampala zimefungwa huku idadi kubwa ya polisi na wanajeshi wakishika doria. 
 Waziri wa habari ametoa taarifa inayomsifu Rais Yoweri Museveni, namna anavyokabiliana na waandamanaji na kutoa wito kwa raia kuwatambua watu wanaofanya vurugu, kuwakamata na kuwapeleka polisi. 
 Msemaji wa polisi Patrick Onyango, amesema kwamba waliokamatwa walikuwa wanaharibu mali, wizi, kuchochea ghasia, kuwapiga polisi mawe na kushiriki maandamano kinyume cha sheria. 
 Wagombea kadhaa wa urais kupitia vyama vya upinzani wamesitisha kampeni zao hadi Bobi Wine atakapoachiliwa huru. 
 Wagombea 10 wa urais wanatarajiwa kukutana leo Ijumaa kujadiliana kuhusu hatua ya kuchukua. 
 Uchaguzi wa Uganda umepangwa kufanyika Januari 14 mwaka ujao 2021. 
 Imetayarishwa na Kennes Bwire, VOA, Washington DC
Wanamgambo wenye msimamo mkali wameuwa wanajeshi 30 wa serekali katika mfululizo wa mapigano kaskazini mashariki mwa Nigeria toka Jumatano, kwa mujibu vyanzo vya kijeshi na raia. 
 Shirika la habari la Reuters linaeleza kwamba usalama kote Nigeria, umezorota katika miezi ya hivi karibuni ikijumuisha kaskazini mashariki. 
 Mashambulizi manne yamesababisha vifo vya wanajeshi 27, na wanamgambo wa kikosi cha raia 10, ikijumuisha mkuu wa kikosi, kwa mujibu wa chanzo cha Reuters. 
 Jeshi na msemaji wa wizara ya ulinzi hawakuwa tayari kujibu simu na ujumbe uliopelekwa ili kutoa ufafanuzi wa habari za mashambulizi hayo. 
 Kundi la Islamic State West Province (ISWAP), ambalo lina ushirikiano na kundi la Islamic State, limedai kuhusika na mashambulizi ya Ijumaa ya Monguno, kupitia shirika la habari la Amaq siku ya Jumamosi. 
 ISWAP limedai kuua wanajeshi 33 na kumkamata mmoja.
Serikali ya Libya inayotambuliwa kimataifa Ijumaa imetangaza sitisho la mapigano. Serikali hiyo yenye makao makuu mjini Tripoli, inadhibiti eneo la magharibi mwa Libya. 

Serikali hiyo inapambana na waasi wa mashariki mwa Libya ambao wanaongozwa na Jenerali Halifa Haftar. Wanajeshi wa Haftar walifanya mashambulizi kwa zaidi ya mwaka moja ili kuuteka mji mkuu Tripoli, kabla ya kurejeshwa nyuma hapo mwezi juni na jeshi la Uturuki, linaloliunga mkono jeshi la serikali ya Tripoli, GNA. 
 Mkuu wa serikali ya GNA Fayez al Sarraj ametoa agizo kwa wanajeshi wote kusitisha mara moja mapigano na operesheni za kijeshi katika maeneo yote ya Libya, taarifa ya serikali imesema. 
 Jenerali Haftar na jeshi lake la LNA, walikuwa hawajatoa taarifa yoyote kuhusu uamuzi huo wa serikali ya GNA, licha ya kuwa kiongozi wa bunge lenye makao yake mashariki mwa Libya ambaye ni mshirika wa Haftar, ametoa taarifa akiomba mapigano yasitishwe nchini kote. 
 Jeshi la LNA la jenerali Haftar linaungwa mkono na Umoja wa Falme za Kiarabu, Misri na Russia.
Mahakama Kuu ya Kenya imesitisha hatua ya serikali nchini humo kufunga kambi mbili za wakimbizi ambazo zinahifadhi maelfu ya wakimbizi kutoka nchi Jirani zilizokumbwa na vita. 

Jaji Antony Mirima alitoa agizo la muda hapo Alhamis baada ya aliyekuwa mgombea urais Peter Gichira kuwasilisha changamoto ya kisheria kutaka kuzuia kufungwa kwa kambi mbili za wakimbizi. 
 Wizara ya mambo ya ndani Kenya ilikuwa imewapa idara ya kuhudumia wakimbizi ya Umoja wa Mataifa-UNHCR hadi Jumatano kubuni mpango wa kufunga kambi hizo. 
 Kambi ya Dadaab iliyopo mashariki mwa Kenya inahifadhi zaidi ya wakimbizi laki mbili, wengi kutoka Somalia ambayo imekuwa kwenye machafuko kwa miongo kadhaa. 
 Kambi ya Kakuma iliyopo kaskazini mwa Kenya inahifadhi wakimbizi takribani laki mbili na wale wanaotafuta hifadhi, wengi kutoka Sudan Kusini ambao wanapigana vita vya wenyewe kwa wenyewe.
Argentina inakuwa moja kati ya nchi chache za Amerika Kusini kuruhusu utoaji mimba baada baraza la Senati la Bunge la nchi hiyo kuidhinsha usiku wa Jumanne sheria ya kihistoria iliyopingwa vikali na Kanisa Katoliki.  

Waungaji mkono wa sheria hiyo wakivaa nguo za kijani wamekuwa wakisherekea mjini Buenos Aires tangu jana usiku. 
 Baadhi ya waliojitokeza kusheherekea kupitishwa kwa sheria hiyo walionekana wakitokwa na machozi. 
 Rais wa Seneti Cristina Kirchner alithibitisha uamuzi huo baada ya zaidi ya saa 12 za majadiliano. 
 Maelfu ya wanawake hutoa mimba kila mwaka katika taifa hilo ambapo karibu watu 3,000 hufariki kwa kutumia njia za kienyeji na haramu amesema rais Alberto Fernandez aliyependekeza mswada huo mapema mwaka huu. 
 Hii ina maana utoaji mimba unaruhusiwa katika taifa anakotoka Papa Francis hadi wiki ya 14 ya ujauzito. 
 Hadi hivi sasa ni Uruguay, Cuba na Guyana ndio ambazo zinazoruhusu utoaji mimba kwa hiyari huko Kusini mwa Amerika.
Kiwanda cha mbolea cha billiyonea wa Nigeria Aliko Ndangote ambacho kiko karibu na mji wa Lagos kitasafirisha shehena yake ya kwanza kwenye jimbo la Marekani la Lousiana mwishoni mwa mwezi huu wa Juni au mapema mwezi Julai, huku mbolea nyingi ikitarajiwa kupelekwa Brazil, Dangote amesema. 

Kiwanda hicho kipya, ambacho kina uwezo wa kutengeneza tani millioni 3 za mbolea ya Urea kwa mwaka, kitakua na uwezo wa kusambaza mbolea kwenye masoko makuu ya kusini mwa jangwa la Sahara, Dangote aliuambia mkutano wa uchumi kwa njia ya mtandao ulioandaliwa na Qatar. 
 Dangote amesema “mbali na kukidhi mahitaji ya ndani, tutaweza kupata pesa nyingi kwa kusafirisha bidhaa zetu kwenda nchi za Amerika kusini”.
Chini ya watoto 115 wa Hajj Nulu Ssemakula maarufu Nuuhu, mzee aliyekubali ndoa ya mitala aliyefariki akiwa na umri wa miaka 96 walihudhuria maziko yake kijijini kwake, Omurusa, parokia ya Nyanga, kaunti ya Rubaare, Wilaya ya Ntungamo nchni Uganda. 

Ssemakula alifariki Alhamisi asubuhi katika kituo cha afya cha Amazing Grace huko Ntungamo baada ya kupata shinikizo la damu kuongezeka. 
 Angalau watoto wake 64 walihudhuria maziko wakati ndugu zao wengi waliokuwa mbali na nyumbani walishindwa kusafiri kutokana na masharti ya kufasiri yaliyotangazwa na Rais Yoweri Museveni mwezi uliopita. 
   
 Takriban wajukuu zake 200, wake zake sita, na ndugu zake kadhaa na viongozi wa dini walihudhuria maziko licha ya amri ya serikali iliyoweka masharti kwa idadi ya waombolezaji katika msiba isizidi watu 20. 
 “Kwa sababu ya Sharia (amri ya Mungu) ilitulazimu kumzika Alhamisi Asubuhi. Wengi kati ya ndugu na watoto wake walilalamika kwa kunyimwa fursa ya kumzika baba yao,” mdogo wake Ssemakula, Daudi Suubi alimwambia mwandishi wa habari.  
 Baadhi ya watoto wa Ssemakula wanafanya kazi idara za usalama: polisi, jeshi na ofisi za umma, kati ya nyingine. 
 Issa Turyeija, mkurugenzi wa Maabara ya Mitishamba ya Ruteda amesema ametumia sehemu ya muda wake Jumatano akiwa na Ssemakula mjini Rubaare kabla ya kuchukuliwa kufanyiwa uchunguzi wa kiafya jioni yake. 
 Chanzo cha Habari : Gazeti la The Daily Monitor la Uganda
Kampuni ya kuchimba mafuta ya Tullow imetangaza kumaliza mchakato wa kuuza vitalu vyake kwa kampuni ya Total, na kufunga shughuli zake zote nchini Uganda baada ya miaka 16. 

Tullow imesema kwamba imepokea dola milioni 500 Jumanne. 
 “Tullow inatarajia kupokea dola milioni 75 zaidi wakati maamuzi ya mwisho ya uwekezaji yatakapochukuliwa. Itapokea pia malipo kutokana na mapato ya awali wakati uchimbaji mafuta utakapoanza.” Imesema taarifa ya kampuni ya Tullow kwa vyombo vya habari, immendelea kusema kwamba “kumalizika kwa mchakato huu wa malipo ni hatua inayoambatana na makubaliano yaliyofikiwa Oktoba 21 2020, pia yaliyohusisha namna ya kutekeleza mkataba wa kulipa ushuru, kukabidhi keza vitalu vya kampuni ya Tullow kwa Total na umiliki wa sehemu ya 2 ya machimbo ya mafuta ambayo ilikuwa inasimamiwa na kampuni ya Tullow.” 
 Serikali ya Uganda iliruhusu kampuni ya Tullow kuuza sehemu yake ya vitalu kwa kampuni ya Total, katika eneo la Albert. 
 Hatua hiyo ilitoa fursa ya kufanyika maamuzi ya mwisho ya kuanza kwa shughuli ya kuchimba mafuta ambayo imekuwa ikisubiriwa kwa miaka kadhaa. 
 Mzozo wa ushuru umesababisha mradi wa kuchimba mafuta nchini Uganda, kukwama tangu mwaka 2016. 
 Mradi huo unatarajiwa kuiletea Uganda dola bilioni 3.5. 
 Mnamo mwaka 2019 shughuli hiyo ya kuchimba mafuta ilipata pigo kubwa baada ya kampuni ya Total kusitisha shughuli zake zinazohusiana na ujenzi wa bomba la kusafirisha mafuta kutoka Haima hadi Tanga Tanzania. 
 Total ilisitisha shughuli hiyo kutokana na kuvunjika kwa mkataba wa kununua sehemu ya vitalu vya kampuni ya Tullow. 
 Hata hivyo, kampuni inayomilikiwa na serikali ya China – CNOOC, iliamua kuiuzia Total ya Ufaransa, vitalu vyake. 
 Kampuni ya Total ilikubali kununua vitalu vya Tullow kwa gharama yad ola milioni 575 na kumaliza mzozo wa ushuru. 
 Chini ya makubaliano ya sasa, kampuni ya Total imepata haki ya kumiliki asilimia 33.33 katika kila sehemu ya machimbo ya mafuta Pamoja na ujenzi wa bomba la kusafirisha mafuta hayo. 
 Imetayarishwa na Kennes Bwire, VOA, Washington DC
Michelle Obama, mke wa rais wa zamani, amemsifu mgombea mteule wa chama cha Demcratic Joe Biden, kama mtu mwenye uwezo wa kuliongoza taifa, huku akimkosoa vikali Rais Donald Trump kwa kushindwa kufahamu hisia za wengine.  

Akiwa wa mwisho kuzungumza katika ufunguzi wa mkutano wa kipekee wa chama cha Democratic, mke wa rais wa zamani Barack Obama alitoa hoja kali kuhusu jinsi Trump ameshindwa kukabiliana na mizozo ya kiuchumi na kijamii pamoja na janga la virusi vya corona hapa nchini. 
   
 Katika hotuba yake iliyorikodiwa kabla ya Biden kumteua Kamala Harris kuwa mgombea mwenza wake, Bi. Obama amemsifu mgombea huyo kuwa ni mtu mwenye imani na kusikiliza mawazo ya wengine na ataweza kuiongoza nchi hii vizuri zaidi kuliko kiongozi aliyeko madarakani.  
 “Namfahamu Joe. Ni mtu mzuri ambaye anaongozwa na imani. Alikuwa makamu rais hodari. Anafahamu nini kinatakiwa kuufufua uchumi, kupambana na janga na kuiongoza nchi yetu.” amesema Michelle Obama. 
 Katika tukio ambalo si la kawaida katika kipindi hiki cha kipekee, bila ya mikusanyiko ya kijamii na matamasha ya televisheni, Eva Longoria Baston nyota wa Holywood aliongoza kwa ustadi siku ya kwanza ya mkutano. 
 Kulikuwa na ukumbusho wa mivutano ya ubaguzi ambayo imeligawanya taifa, kuanzia kwa Meya wa Washington DC, Muriel Bowser miongoni mwa wengine. 
 “Ilikuwa ni hapa kiasi cha wiki chache zilizopita, wamarekani walikuwa wamevalia barakoa na kwa amani na usalama waliandamana kupinga kifo cha George Floyd .” amesema Bowser. 
 Kulikuwa na shughuli za kawaida za mkutano mkuu, lakini washiriki walikuwa wakihudhuria kwa njia ya mtandao.  
 Jambo muhimu kwa wademocrat ambao wana matumaini ya kumuondoa Rais Trump madarakani, ni uungaji mkono wa wapenda maendeleo ambao ambao walikuwa katika kampeni pamoja na Seneta wa Vermont Bernie Sanders. 
 “Tunakabiliwa na mzozo mkubwa wa afya kuwahi kutokea katika kipindi cha miaka 100 na uchumi mbaya ulioanguka tangu kipindi cha kudorora kwa uchumi. Tunakabiliana na mfumo wa kibaguzi na vitisho vikubwa kwa dunia yetu kutokana na mabadiliko ya hali ya hewa. Katikati ya yote haya, tuna rais ambaye siyo tu hana uwezo wa kuzungumzia mizozo hii lakini pia anatuongoza katika njia ya utawala wa kiimla.” 
 Pia lililo muhimu, ni uungaji mkono kutoka kwa warepublican na wapiga kura huru. Gavana wa zamani wa Ohio, John Kasich, ambaye ni Mrepublican anamuunga mkono Biden. 
 “Mimi ni mrepublican maisha yangu yote, lakini hilo hivi sasa liko katika nafasi ya pili kwa wajibu wangu kwa nchi hii. Nimechagua kuonekana kuja katika mkutano huu.” 
 Chini ya miezi mitatu kabla ya uchaguzi, changamoto kwa vyama vyote, ni kujenga hamasa kwa wagombea wakati huu wa janga la corona.
Mahakama ya Uhalifu wa Kimataifa, ICC Alhamisi imemhukumu Dominic Ongwen, raia wa Uganda, ambaye zamani alikuwa kamanda wa kundi maarufu la waasi la Lord Resistance Army (LRA), kifungo cha miaka 25 jela, kwa uhalifu wa kivita na uhalifu dhidi ya binadamu.  

Dominic Ongwen, mwenye umri wa miaka 45, alipatikana na hatia mwezi Februari 2021, kwa mashtaka 61, yakiwa ni pamoja na mauaji, ubakaji na utumwa wa kijinsia, mwanzoni mwa miaka ya 2000, chini ya LRA, wakati huo likiongozwa na Joseph Kony, ambaye alitoweka, na hajulikani aliko.  
 Upande wa utetezi ulikuwa umeomba apewe kifungo cha miaka 10 kwa tuhuma za kutekeleza mashambulio ya wanajeshi wake kwenye kambi za wakimbizi kaskazini mwa Uganda.  
 Waathiriwa wa uhalifu wake walikuwa wameiomba mahakama kutoa adhabu ya kifungo cha maisha.  
 "Niko mbele ya korti hii ya kimataifa na mashtaka mengi, na bado mimi ndiye mwathiriwa wa kwanza wa utekaji nyara wa watoto. Kilichonipata, siamini hata kilitokea kwa Yesu Kristo," Ongwen alisema.  
 Kampeni yake ya kinyama ya kuanzisha serikali kulingana na amri kumi za Biblia ilisababisha zaidi ya watu 100,000 kufa na watoto 60,000 kutekwa nyara, mwishowe ikasambaa hadi Sudan, Jamhuri ya Kidemokrasia ya Kongo, na Jamhuri ya Afrika ya Kati.  
 Majaji walisema katika uamuzi wao wa mwezi Februari kwamba, Ongwen mwenyewe aliwaamuru wanajeshi wake kutekeleza mauaji ya zaidi ya raia 130 katika kambi za wakimbizi za Lukodi, Pajule, Odek, na Abok kati ya mwaka wa 2002 na 2005.
Israel inatarajiwa kuandaa uchaguzi kwa mara ya nne katika kipindi cha miaka miwili , baada ya vyama vikuu viwili vinavyounda serikali ya umoja wa kitaifa kushindwa kufikia makubaliano kuhusu bajeti ya majimbo kufikia siku ya mwisho ya kufanya hivyo. 
 Uchaguzi huo utafanyika mwezi March, ikiwa ni miezi 12 baada ya kufanyika uchaguzi uliopita. 
 Chaguzi mbili zilizopita hazikufanikiwa kuunda serikali moja thabithi na kupelekea uundwaji wa serikali ya umoja wa kitaifa. 
 Waziri mkuu Benjamin Netanyahu alifunguliwa mashtaka ya ufisadi na anatarajia kurejea ofisini kwa mara ya sita. 
 Amekana madai dhidi yake, akiyataja kuwa yaliyochochewa kisiasa. 
 Bunge la Israel lilivunjwa moja kwa moja, jumanne usiku namna inavyohitajika kisheria baada ya mda wa mwisho wa kupitisha bajeti ya majimbo ya mwaka 2020 kupita. 
 Hatua za mwisho za kufanya mazungumzo kuepuka uchaguzi huo zilikosa kufanikiwa.
Wanajeshi wa Ethiopia wamekabiliana na wapiganaji walioshiriki katika shambulizi baya kabisa magharibi mwa Benishangul – Gumuz, na kuuwa 42 kati yao, kuwapokonya mishale na silaha zingine. 
 Waziri mkuu Abiy Ahmed amesema kwamba wanajeshi zaidi wametumwa sehemu hiyo inayopakana na Sudan, kuimarisha usalama. 
 Tukio hilo linajiri siku moja baada ya watu wenye silaha kushambulia Kijiji sehemu hiyo na kuua zaidi ya watu 100. 
 Ghasia zimekuwa zikitokea Ethiopia tangu Abiy Ahmed alipoteuliwa kuwa waziri mkuu mwaka 2018 na kuanzisha mabadiliko ya kidemokrasia ambayo yalipunguza matumizi ya nguvu dhidi ya wakosoaji wa serikali. 
 Abiy ameandika ujumbe wa twiter kwamba mauaji hayo ya raia katika Benishangul-Gumuz ni tukio baya sana na kwamba serikali itashughulikia sababu zilizopelekea shambulizi hilo kutokea akiongezea kwamba wanajeshi wametumwa eneo hilo. 
 Televisheni ya Ethiopia – Fana Tv, imeripoti kwamba wapiganaji 42 wameuawa, bila kutoa maelezo zaidi kuhusu wahusika. 
 Shirika la kutetea haki za kibinadamu linalosimamiwa na serikali, limesema kwamba zaidi ya watu 100 wameuawa katika shambulizi katika Kijiji cha Bekoji. 
 Shirika la habari linalomilikiwa na serikali ya Ethiopia limesema kwamba maafisa watano wa ngazi ya juu akiwemo waziri katika jimbo hilo, wamekamatwa kuhusiana na maswala ya usalama wa Benishangul – Gumuz.
Mamlaka nchini Myanmar imeongeza sheria za kijeshi katika maeneo zaidi ya jiji kuu la Yangon Jumatatu huku kukiwa na ripoti za mauaji zaidi ya waandamanaji mikononi mwa vikosi vya usalama. 

Kituo cha habari cha MRTV kinachoendeshwa na serikali kilitangaza kuwa wilaya za Dagon Kaskazini na Kusini, Dagon Seikkan na Okkalapa Kaskazini ziko chini ya sheria za kijeshi, siku moja baada ya vikosi vya usalama kuua watu wasiopungua 40 kote nchini Myanmar. 
 Mauaji mengi yalitokea katika kitongoji cha Yangon huko Hlaingthaya, na kuifanya kuwa siku ya umwagaji damu zaidi ya maandamano dhidi ya utawala wa kijeshi ambao ulichukua madaraka katika mapinduzi ya Februari mosi. 
 Mamlaka iliweka sheria ya kijeshi kwa Hlaingthaya, kitongoji cha jiji kuu la Myanmar, baada ya viwanda kadhaa vinavyomilikiwa na Wachina kuchomwa moto na karibu watu 2,000 kuzuia magari ya zima moto kuwafikia, kulingana na shirika la habari la Reuters likikariri televisheni inayoendeshwa na jeshi la Myawaddy. China inaonekana kuunga mkono utawala wa kijeshi wa Myanmar. 
 Msemaji wa Wizara ya Mambo ya nje ya China Zhao Lijian alitoa majibu juu ya shambulio la Jumapili kwenye viwanda hivyo wakati wa mkutano na wanahabari leo akisema kuchomwa na uporaji wa viwanda vya China ni chuki tunatumai kuwa upande wa Myanmar utachukua hatua madhubuti kulinda usalama wa raia wa China nchini Myanmar.
Wanamgambo wa Palestina katika Ukingo wa Gaza wamerusha takriban roketi darzeni tatu ndani ya eneo la Israeli usiku wa kuamkia Jumamosi, wakati jeshi la Israeli likijibu mashambulizi kulenga sehemu zinazo simamiwa na kikundi cha Hamas. 

Mfululizo wa roketi zilifyatuliwa wakati mamia ya Wapalestina wakipambana na polisi wa Israeli mashariki ya Jerusalem. 
 Mapambano hayo, ambapo polisi wasiopungua wanne na waandamanaji sita walijeruhiwa, yamekuwa ni matukio ya kila usiku katika kipindi hiki cha mwezi Mtukufu wa Ramadhan na hakuna dalili ya kusitishwa. 
 Mwakilishi wa Umoja wa Mataifa katika eneo hilo, Tor Wennesland, amelaani ghasia hizo na kusema UN inashirikiana na pande zote husika kurejesha utulivu.  
 “Vitendo vya uchokozi kuelekea Jerusalem lazima vikome. Kufyatuliwa ovyo kwa roketi kuelekea upande wa maeneo ya makazi ya Waisraeli inakiuka sheria za kimataifa na lazima kusitishwa mara moja,” amesema. 
 “Nasisitiza wito wangu kwa pande zote kujizuia kadiri wanavyoweza na kuzuia kuongezeka mgogoro huu, hususan wakati wa mwezi Mtukufu wa Ramadhan na hali tete ya kisiasa kwa wote.” 
   
 Marekani pia imetoa wito wa utulivu, wakati nchi jirani ya Jordan, ambayo inasimamia utunzaji wa maeneo matakatifu ya Waislam Jerusalem, imelaani hatua zilizo chukuliwa na Israeli kulingana na ripoti ya Shirika la Habari la Associated Press. 
 Jerusalem, ambapo yako maeneo matakatifu kwa Wayahudi, Wakristo na Waislam, kwa muda mrefu sasa yamekuwa ni kiini cha mgogoro kati ya Israeli na Palestina. Mwaka 2014, mgogoro kama huo ulizuka na vita kuanza iliyodumu kwa siku 50 kati ya Israel na kikundi cha wanamgambo wa Hamas. 
 Jeshi la Israeli limesema jumla ya roketi 36 zilipigwa kuelekea ndani ya Israeli usiku mzima. Imesema sita kati ya hizo zilizuiliwa, wakati nyingine nyingi ziliangukia katika maeneo yaliyo wazi. Hakuna taarifa za majeruhi au uharibifu mkubwa, lakini roketi hizo zilisababisha ving’ora vya mashambulizi ya angani eneo kote kusini mwa Israeli. 
 Katika kujibu shambulizi hilo, jeshi limesema ndege za kivita na helicopter zilishambulia maeneo kadhaa ambako Hamas inaendesha shughuli zake huko Gaza, ikiwemo mahandaki na sehemu wanakorushia roketi hizo. 
 Hamas haijadai kuhusika na ufyatuaji wa roketi hizo, lakini Israeli inaamini kikundi hicho kinahusika na mashambulizi ya roketi yanayotoka katika maeneo hayo.
Ufaransa imeanzisha uchunguzi kuhusu aliyekuwa kiongozi wa waasi wa M23 nchini Jamhuri ya kidemokrasia ya Congo Roger Lumbala. 
 Lumbala anashutumiwa kwa kushiriki katika kupanga uhalifu wa kibinadamu katika vita vya wenyewe kwa wenyewe mwaka 2002. 
 Uchunguzi dhidi yake unafanyika baada ya kukamatwa jumamosi. 
 Anshutumiwa kwa kupanga mapigano kati ya makabila ya Nande na Twa, kaskazini mashariki mwa Ituri. 
 Umoja wa mataifa ulishutumu chama chake Lumbala cha demokrasia taifa – RCD-N, kwa ukiukwaji wa haki za kibinadamu. 
 Lumbala aliwahi kuwa waziri na baadaye mbunge wa upinzani nchini Jamhuri ya kidemokrasia ya Congo.
Tume huru ya uchaguzi nchini Niger imeendelea kutangaza matokeo ya uchaguzi wa urais na ubunge uliofanyika Jumapili. 
 Mgombea wa urais kupitia chama kinachotawala Mohamed Bazoum, anaongoza katika hesabu ya kura kufikia sasa, japo hana idadi ya kura ya kutosha kuepuka duru ya pili ya uchaguzi. 
 Bazoum ana asilimia 40 ya kura kutoka vituo vya kupigia kura 39 kati ya 266. Mshindani wake wa karibu ambaye ni aliyekuwa rais Mahamane Ousmane, ana asilimia 15. Kuna wagombea wa urais 30. 
 Bazoum, ambaye alikuwa waziri wa mambo ya ndani, anatarajiwa kushinda uchaguzi huo na kumrithi rais Mahamadou Issoufou, anayestaafu baada ya kuwa madarakani kwa mihula miwili. 
 Iwapo Issoufou atamkabidhi madaraka mshindi kwa amani, itakuwa mara ya kwanza kwa kwa viongozi kukabidhiana madaraka kwa njia ya amani nchini Niger yenye jumla ya watu milioni 23. 
 Niger imeshuhudia mapinduzi ya kijeshi mara nne tangu ilipopata uhuru kutoka kwa Ufaransa mwaka 1960. 
 Muungano wa vyama vya upinzani wa CAP-2021, ambao Ousmane ni mwanachama, vimetoa madai ya kufanyika udanganyifu katika hesabu ya kura. 
 Bila ya kutoa Ushahidi wowote, muungano huo umedai kwamba chama kinachotawala kimefanya udanganyifu. 
 Waangalizi wa uchaguzi kutoka umoja wa Afrika wamesema kwamba uchaguzi huo umedanyika kwa njia iliyo huru na haki. 
 Iwapo mshindi hatapatikana moja kwa moja, duru ya pili ya uchaguzi itafanyika mwezi Februari.
Mchekeshaji maarufu nchini Tanzania Idris Sultan atafikishwa mahakamani kwa mara ya pili Alhamisi kujibu mashtaka ya “kutosajili laini ya simu iliyokuwa inamilikiwa na mtu mwingine” na “kushindwa kuripoti mabadiliko ya umiliki wa laini hiyo ya simu”. 

Mashtaka hayo yamefunguliwa baada ya kuposti video kwenye mitandao ya kijamii akiwa amefurahishwa na picha ya zamani ya Rais John Magufuli aliyekuwa amevaa suti isiyokuwa saizi yake. 
 Mkurugenzi wa Amnesty International eneo la Mashariki na Kusini mwa Afrika, Deprose Muchena alisema : “Mashtaka haya yamechochewa kisiasa na lazima yatupiliwe mbali mara moja. 
 Huu ni ‘usaliti’ kuwa Idris Sultan anafunguliwa mashtaka kwa kutumia tu uhuru wake wa kujieleza. 
 Kucheka siyo uhalifu. Kufanya kitendo uchekeshaji kuwa kosa la jinai ni hatua mpya kabisa ya chini nchini Tanzania katika juhudi za kukandamiza uhuru wa kujieleza. 
 “Ni dhahiri kuwa serikali ya Tanzania hawana kesi yoyote dhidi ya Idris Sultan na kwa uchache tu wanataka kumsumbua kwa sababu uchekeshaji wake umewakera wao binafsi. Mahakama ni lazima itupilie mbali mashtaka yaliyoletwa dhidi ya mchekeshaji huyu,” imesema Amnesty International.
Biashara kwenye masoko ya fedha duniani imekuwa katika hali mchanganyiko, wakati vipimo vya hisa kwenye masoko ya Asia yakisusua licha ya kuwepo habari njema za uchumi wa China. 

Kipimo cha hisa cha Japan, Nikkei kilifunga biashara yake kikiwa juu kwa asilimia 0.2, wakati kile cha Taipei TSEC kilihitimisha mauzo yake kikiwa juu kwa asilimia 0.6. Vipimo vya biashara Hong Kong, Shanghai na Sydney vilikuwa viko kwenye wigo la mauzo hasi. 
 Wawekezaji katika nchi hizi kwa namna fulani wanaonekana hawakuvutiwa na tangazo la Beijing, kuwa kiwango cha bidhaa zake zinazosafirisha nje kimeongezeka kwa asilimia 3.5 kuliko mwaka jana, ikiwa ni dalili nyingine kuwa uchumi wa dunia unafufuka kutokana na janga la virusi vya corona. 
 Wakati huo huo biashara kwenye masoko ya Ulaya ilikuwa inaendelea kupanda, wakati kipimo cha hisa cha London FTSE kikiwa juu kwa asilimia 0.4 hadi asubuhi, nacho cha Paris CAC-40 kilipanda kwa asilimia 0.5 na kile cha, Frankfurt DAX kikiwa juu kwa asilimia 0.7.  
 Aidha, bei kwenye masoko ya mafuta zilikuwa zikiendelea kupanda Alhamisi, wakati bei ya kampuni ya West Texas Intermediate, ambayo ni kipimo cha soko la Marekani la mafuta ghafi pipa moja ikiuzwa kwa dola za Marekani 29.08, ikiwa imepanda kwa asilimia 0.3. Nayo bei ya kipimo cha kimataifa cha Brent haikubadilika ikiwa pale pale, yani dola 29.73 kwa pipa. 
 Na katika vipimo vya biashara vya hisa za Marekani, Dow Jones, S&P 500 na Nasdaq hali haikuwa mbaya kutokana na bishara kuwa juu kwa asilimia 1.
Uchunguzi wa maoni kwa miezi kadhaa ulionyesha Wajapani wengi wanapinga kufanyika kwa michezo ya Olimpiki.  

Baadhi ya wataalam wa afya wameonya kwamba hafla hiyo inaweza kusababisha milipuko ya corona au kusambaa kwa aina mpya ya virusi. 
 Lakini ikiwa imesalia mwezi mmoja tu hadi kuwasha mwenge wa Olimpiki huko Tokyo, waandaaji wanaamini kwamba wanaweza kufanikisha michezo hiyo kwa salama, shukran kwa kiasi fulani kwa tahadhari kwa janga hilo ambapo utahakikisha kuwa michuano ya Olimpiki ya msimu wa joto ni ya kipekee kuliko mingine yeyote katika historia. 
 Watazamaji wa kimataifa tayari wamepigwa marufuku katika michuano hiyo ambayo inaanza Julai 23. Jumatatu. 
   
 Waziri Mkuu wa Japan Yoshihide Suga alisema ni dhahiri inawezekana mashindano hayo yakafanyika katika viwanja vitupu kabisa, kulingana na hali ya COVID-19 nchini Japan. 
 Chanzo cha Habari : VOA News
Jeshi na kundi la haki za kiraia katika eneo, liliwalaumu Allied Democratic Forces (ADF), kundi la kiislam lenye silaha, kwa kuvamia Kijiji cha Tchabi na kambi moja ya watu waliokoseshwa makazi karibu na kijiji kingine cha Boga. Vyote vipo karibu na mpaka wa Uganda  

Watu angalau 55 waliuawa katika mashambulizi mawili ya usiku kucha kwenye vijiji huko mashariki mwa Congo, Umoja wa Mataifa ulisema Jumatatu katika usiku ambao ulikuwa mbaya sana kwenye eneo ambalo limeshuhudia ghasia katika kipindi cha takriban miaka minne. 
 Jeshi na kundi la haki za kiraia katika eneo, liliwalaumu Allied Democratic Forces (ADF), kundi la kiislam lenye silaha, kwa kuvamia Kijiji cha Tchabi na kambi moja ya watu waliokoseshwa makazi karibu na kijiji kingine cha Boga. Vyote vipo karibu na mpaka wa Uganda. 
 Nyumba zilichomwa moto na raia kutekwa, ofisi ya Umoja wa Mataifa inayohusika na masuala ya haki za binadamu ilisema katika taarifa yake.  
 Albert Basegu, mkuu wa kundi la haki za kiraia huko Boga, aliliambia shirika la habari la Reuters kwa njia ya simu kwamba aliarifiwa juu ya shambulizi hilo kwa sauti za kilio kwenye nyumba za jirani. Anasema nilipofika huko, niligundua kuwa washambuliaji tayari walikuwa wamemuua mchungaji wa kianglikana wakati binti yake alijeruhiwa vibaya.  
 Kivu Security Tracker (KST) kitengo ambacho kinarekodi ghasia huko mashariki mwa Congo tangu mwaka 2017 kiliandika kwenye Twitter, mke wa mkuu katika eneo hilo alikuwa miongoni mwa waliokufa. Haikuelezea nani alihusika na mauaji hayo. 
 Ni siku mbaya kabisa kuwahi kurekodiwa na KST, alisema Pierre Boisselet, mratibu wa kundi la utafiti. 
 ADF inaaminika imeua zaidi ya watu 850 mwaka 2020, kulingana na Umoja wa Mataifa, katika kesi nyingi za mashambulizi ya kulipiza kisasi kwa raia, baada ya jeshi nchini humo kuanza operesheni dhidi yake mwaka mmoja uliopita.
Kiongozi wa Myanmar aliyeondolewa madarakani Aung San Suu Kyi Jumatatu amefikishwa mahakamani katika mji mkuu wa nchi hiyo akikabiliwa na mashtaka kadhaa yanayohusiana na ufisadi yaliyowasilishwa dhidi yake na utawala wa kijeshi ambao ulichukua madaraka zaidi ya miezi minne iliyopita. 

Suu Kyi mwenye umri wa miaka 75 anakabiliwa na mashtaka ya kumiliki kinyume cha sheria vifaa vya mawasiliano visivyokua na kibali na kukiuka masharti ya kupambana na janga la COVID-19, wakati alipofanya kampeni ya uchaguzi wa bunge mwaka 2020. 
 Mawakili wake waliwaambia waandishi wa habari kwamba wanatarajia kesi hiyo itaendelea kusikilizwa hadi mwishoni mwa mwezi Julai. 
 Mshindi huyo wa tuzo ya amani ya Nobel anazuiliwa tangu tarehe 1 Februari, wakati serekali yake ya kiraia ilipoondolewa madarakani miezi mitatu baada ya chama chake National League for Democracy kupata ushindi wa kishindo kwenye uchaguzi wa bunge. 
 Viongozi wa kijeshi wanamshtumu pia Suu Kyi kwa makosa kadhaa ikiwemo kukubali malipo ya pesa haramu taslimu dola laki 6 pamoja na kilo 11 za dhahabu. 
 Phil Robertson, naibu mkurugenzi wa shirika la haki za binadamu katika Human Rights Watch kanda ya Asia, leo amesema katika taarifa kwamba mashtaka yote hayo yanatakiwa kufutwa, na hivyo Suu Kyi aachiliwe huru mara moja bila masharti yoyote. 
   
 Chanzo cha Habari : VOA News
Serikali ya Kenya imetangaza kurejesha baadhi ya masharti yaliyokuwa yametolewa awali katika kupambana na wimbi jipya la maambukizi ya virusi vya Corona nchini humo. 

Rais Uhuru Kenyatta amesema kwamba kila dalili zinaonyesha kuwa wimbi jipya la maambukizi ya virusi vya Corona linasambaa nchini humo. 
 Ameamuru kuongeza muda wa watu kusalia nyumbani saa za usiku na pia akapiga marufuku mikutano yote ya siasa. 
 Wizara ya afya ya Kenya imesema kwamba inamulika hali ya maambukizi nchini humo kwa mda wa wiki mbili jizajo, kabla ya kutanhaza masharti zaidi iwapo itahitajika kufanya hivyo. 
 Maambukizi ya virusi vya Corona yameongezeka kwa asilimia 16 mwezi Oktoba, mwezi mmoja baada ya Kenya kulegeza baadhi ya masharti yaliyokuwa yameekwa kudhibithi maambukizi. 
 Kuongezeka kwa maambukizi 
 Kabla ya kulegeza masharti hayo, kiwango cha maambukizi kilikuwa kimeshuka na kufikia asilimia 4, maana kwamba yameongezeka mara nne katika kipindi cha siku thelathini. 
 Watu 15,000 wameambukizwa virusi hivyo na 300 kufariki katika kipindi cha mwezi mmoja. 
 Serikali inasema kwamba maambukizi yameongezeka kutokana na tabia ya wakenya kupuuza kutilia maanani namna ya kujiepusha na maambukizi na kukomesa kusambaa kwa virusi hivyo. 
 Hata hivyo, wanasiasa wakuu nchini Kenya wakiongozwa na rais Uhuru Kenyatta, naibu wake William Ruto na kiongozi wa upinzani Raila Odinga wamekuwa wakiandaa mikutano mingi ya hadhara, yenye idadi kubwa ya watu, na bila ya kuzingatia maagizo ya afya ya kuzuia virusi vya Corona kusambaa. 
 Masharti ya Kenyatta 
 Kenyatta sasa amepiga marufuku mikutano hiyo ya kisiasa kwa siku sitini. Mikutano itaruhusiwa kufanyika kwenye ukumbi pekee. 
 Muda wa katazo la kutoka nje kati ya saa nne usiku na saa kumi macheo litadumu hadi Januari 3 2021. 
 Maeneo ya Burudani na migahawa imetakiwa kufungwa kabla ya saa tatu usiku. 
 Wafanyakazi wa serikali walio na umri wa zaidi ya miaka 58 na wale walio na matatizo ya kiafya watafanya kazi wakiwa nyumbani. 
 Mikutano kati ya mawaziri, Makati wa kudumu na maafisa waandamizi wa serikali imepunguzwa, na mikutano yao itafanyika kwa njia ya video. 
 Wanafunzi wanaotarajiwa kufanya mitihani ya kitaifa wakiwemo wa darasa la nane, kidato cha nne, wataendelea na masoko yao chini ya uangalizi wa kiafya. 
 Masomo kwa wanafunzi wengine yataendelea kwa njia ya internet na wanatarajiwa kurejea darasani kwa masomo ilivyokuwa kawaida, Januari mwaka 2021. 
 Safari kuingia na kutoka katika majimbo 
 Kulingana na rais Uhuru Kenyatta, safari kuingia na kutoka katika baadhi ya majimbo zitapigwa marufuku iwapo maambukizi yataendelea kuongezeka katika majimbo hayo. 
 Zaidi ya watu 58,000 wameambukizwa virusi vya Corona nchini Kenya kufikia sasa. Watu 1051 wamefariki. 
 Imetayarishwa na mwandishi wetu wa Nairobi Kennedy Wandera
Viongozi wa Jumuia ya Uchumi ya nchi za Afrika Magharibi, ECOWAS wamekutana mjini Accra, Ghana na mkuu wa baraza la kijeshi la Mali Jumanne, katika juhudi za kuwahimiza wanajeshi kurudisha utawala wa kiraia.  

Marais wa nchi 15 za ECOWAS waliwapa viongozi wa kijeshi wa Mali hadi Septemba 15, 2020, ili kumtaja kiongozi mpya wa kiraia kuongoza utawala wa mpito nchini humo.  
   
 Kaimu mwenyekiti wa jumuia hiyo rais Nan Akufo-Addo wa Ghana, ammesema, "hii leo ndio ilibidi baraza la kijeshi kutangaza serikali ambayo itaambatana na masharti yaliyowekwa mwezi Ogusti. Jambo hilo halijatendeka."  
 Kiongozi wa Baraza la Kijeshi Kanali Assimi Goita, alihudhuria mkutano huo wa Accra, ikiwa ni mara yake ya kwanza kusafiri nje ya nchi tangu mapinduzi ya kijeshi ya mwezi Ogusti, 
 Baraza lake la kijeshi CSNP, mwishoni mwa wiki liliidhinisha mpango wa kuwepo na utawala wa mpito wa miezi 18 kwa ushirikiano na raia, lakini vuguvugu lililosababisha mapinduzi hayo la vyama vya upinzani, mashirika ya kiraia na kidini la M5-RFP limekata mapendekezo hayo. 
 Viongozi wa M5-RFP wanasema mapendekezo ya wanajeshi hayakutilia maanani hati ya mwisho walokubaliana na kwamba mazungumzo yalifanyika chini ya mazingira ya vitisho.  
 Vuguvugu hilo ndilo liliongoza maandamano tangu June 5 kumtaka rais Ibrahim Boubacar Keita, IBK, kuacha madaraka kutokana na ulaji rushwa ulokithiri, kushindwa kukabiliana na uwasi na ugaidi kaskazini mwa nchi pamoja na usimamizi mbaya wa utawala.
Watoto wa tatu wameuawa na watu wengine wa nane kujeruhiwa katika shambulizi la guruneti lililotokea Alhamisi asubuhi katika mtaa moja nje ya mji mkuu Bujumbura, gazeti la mtandaoni la SOS media limeripoti. 

Shambulizi hilo limefanyika saa tatu asubuhi majira ya Burundi katika mtaa wa Rubirizi, kaskazini mwa nchi hiyo, washambuliaji walilenga nyumba ya kinyozi na duka. 
 Mashahidi wanasema watoto hao waliofariki walikuwa wanatizama televisheni. 
 Mkanda wa video uliosambazwa kwenye mtandao ya kijamii -- WhatsApp unaonyesha wengi kati ya waliojeruhiwa ni vijana. 
 Gazeti hilo limenukuu idara ya polisi Burundi ikithibitisha shambulizi hilo, na kuongeza kuwa washukiwa wa tatu wamekamatwa kwa uchunguzi zaidi. 
 Hili ni shambulio la kwanza baya kutokea tangu rais mpya Evariste Ndayishimiye achukuwe hatamu za uongozi hapo juni 18 mwaka 2020.
Vyama mbalimbali vya siasa Tanzania vimeendelea na mchakato wa kupitisha majina ya wagombea nafasi ya urais 2020. 

Chama cha NCCR Mageuzi kimefanya mkutano wake mkuu maalum Ijumaa, kwa ajili ya kumchagua mgombea wa urais wa Jamhuri ya Muungano wa Tanzania na Zanzibar. 
 Vyama vinne ikiwemo CCM wagombea wake wameshachukua fomu katika Tume ya Taifa ya Uchaguzi NEC na kuacha uwanja kwa vyama vingine ambavyo vinaendelea kujipanga. 
 NCCR Mageuzi ambacho katika miaka ya hivi karibuni kiliwakaribisha wabunge watatu waliokuwa Chama cha Demokrasia na Maendeleo (Chadema) kinaendelea na mkutano wake na kinatarajiwa kupitisha jina moja miongoni mwa wagombea watatu waliojitokeza kuwania nafasi hiyo, inaripoti Mtandao wa Habari wa Global Publishers TV Tanzania.  
 Mkuu wa idara ya mawasiliano na uenezi kwa umma wa chama hicho, Edward Simbeye, amesema mkutano huo pia utapitisha jina la mgombea wa kiti cha urais Zanzibar ambapo ni mwanachama mmoja tu aliyejitokeza kwenye nafasi hiyo. 
 Suala la maridhiano na ushirikiano kuelekea kwenye uchaguzi huu miongoni mwa vyama vya upinzani limeendelea kujitokeza pia katika mkutano huu. Wimbo huu wa ushirikiano ambao bado haijajulikana namna utakavyopatiwa ufumbuzi, imekuwa mada inayotajwa mara zote tangu kuanza kwa mchakato huu wa uchaguzi. 
 Huku hayo yakiarifiwa, naibu mwenyekiti wa Chadema, Tundu Lissu, ambaye tayari ameteuliwa na chama chake kuwa mgombea wa urais katika uchaguzi ujao, ameitwa katika mahakama ya Kisutu anakokabiliwa na kesi za uchochezi.  
 Mahakama hiyo imemwamuru kufika mahakamani hapo Agosti 31 akiwa na wadhamini wake ili kujua hatma ya kesi yake. Hatua hiyo inatokea baada ya wadhamini hao kushindwa kutokea mahakamani hapo kwa muda mrefu, wakati Lissu akiwa ughaibuni kwa matibabu. 
 Wakati huo huo, Chama cha ACT Wazalendo kitawatambulisha wagombea wa urais wa pande zote mbili kwa wanachama wake wa Zanzibar siku ya Jumapili.
Uamuzi uliofikiwa na majaji wa mahakama ya juu ya Afrika Kusini kumuhukumu kifungo cha jela Rais wa zamani Jacob Zuma umekosolewa. 

Zuma ambaye amehukumiwa kutumikia kifungo cha miezi 15 gerezani, uamuzi huo umeelezwa kuwa ni wa hasira na hauendani na katiba, kwa mujibu wa taasisi ya rais huyo wa zamani. 
 Mahakama ya Katiba, siku ya Jumanne ilimkuta Zuma na hatia ya kupuuza kufika mahakamani kusikiliza mashitaka ya rushwa yanayo mkabili.  
 Shutuma hizo zinatokana na makosa ambayo yalifanyika wakati akiwa madarakani. 
 Zuma amepewa siku tano kujisalimisha mwenyewe polisi. 
 Hata hivyo Jumatano usiku taasisi ya Jacob Zuma ilitoa taarifa ikisema wanasheria wake wataangalia namna ya kushughulikia shauri hilo kisheria. 
 Habari inatokana na vyanzo mbalimbali
Vifo vimeongezeka baada ya kutokea mfululizo wa milipuko katika kambi za jeshi Equatorial Guinea na kufikia zaidi ya watu 98. 
 Kwa mujibu wa taarifa ya wizara ya afya kwa sasa watu walio jitolea wanaendelea kutafuta maiti katika vifusi shirika la habari la Reuters linaripoti.  
 Takriban watu 615 wamejeruhiwa katika mlipuko wa Jumapili, ambao ulianza na moto katika kambi ya jeshi ya Nkoantoma, katika mji wa bandari wa Bata, kwa mujibu wizara ya ulinzi. 
 Akimnukuu makamu wa rais wa Teodoro Nguema Obiang Mangue, wizara ya afya imeeleza idadi ya vifo imefikia zaidi ya watu 98, ikiwa ni zaidi ya mara tatu ya idadi iliyokadiriwa awali ya vifo 31. 
 Kati ya waliojeruhiwa 299 walilazwa hospotalini kwa mujibu wa ujumbe wa Twitter wa wizara ya afya. 
 Rais Teodoro Obiang Nguema, ambaye ni baba wa makamu wa rais, amezungumzia ajali hiyo kuwa ni uzembe unaotokana na kushughulikia vibaya milipuko. 
 Ameongeza kwamba mlipuko huo umeharibu karibu nyumba zote, na majengo huko Bata, mji ambao una idadi ya watu 250,000. 
 Wizara ya afya ya Equatorial Guinea ilitoa ujumbe wa Twitter ambao ulieleza kwamba imeandaliwa timu ya wataalamu wa magonjwa ya akili inayoundwa na wanasaikolojia, madaktari wa akili, na wauguzi ili kushughulikia waathirika wa mlipuko huo. 
 Picha zilizo chapishwa na vyombo vya habari vya nchini humo zimeonyesha maiti zikiwa zimefungwa katika mashuka na kuwekwa pembezoni mwa barabara, huku watoto wakiwa wametolewa katika Mabaki ya majengo.
Wamarekani wanapiga kura hii leo kumchagua rais atakayeongoza taifa hilo kubwa zaidi kiuchumi duniani kwa mda wa miaka minne ijayo. 
 Rais wa sasa Donald Trump anatetea nafasi hiyo kupitia chama cha Republican huku aliyekuwa makam wa rais Joe Biden akigombea kupitia chama cha Democratic. 
 Kufikia jana jumatatu, karibu wapiga kura milioni 100 walikuwa tayari wamepiga kura katika uchaguzi huo. 
 Kura zimepigwa kwa njia ya posta na kwa njia ya kawaida ya mpiga kura kufika katika kituo cha kupigia kura. 
 Jaribio la warepublican kutaka kura 127,000 zilizopigwa na wapiga kura waliofanikisha zoezi hilo wakiwa kwenye magari yao katika vituo vya kupigia kuwa, zisihesabiwe, lilikataliwa na mahakama katika jimbo la Texas. 
 Imetayarishwa na Kennes Bwire, VOA, Washington DC
Waokoaji wameendelea Alhamisi kutafuta watu katika vifusi vya majengo mjini Beirut wakati nchi ikiendelea kuomboleza wale wote waliouwawa katika mlipuko mkubwa jumanne katika bandari ya mji mkuu huo wa Lebanon. 

Wizara ya afya inasema idadi ya waliopoteza maisha imeongezeka na kufikia 137, pamoja na zaidi ya watu 5,000 kujeruhiwa katika mlipuko huo. Hata hivyo maafisa wanatarajia idadi ya vifo kuongezeka. 
 Wakati huohuo mamlaka za usalama zinafanya uchunguzi kujua chanzo cha mlipuko, na viongozi wanaangazia zaidi kile kilichoelezwa kuwa ni kemikali ya ammonium nitrate ambayo ilikuwa imehifadhiwa katika ghala kwa kipindi cha miaka sita iliyopita. 
 WHO 
 Shirika la Afya Duniani (WHO) linaeleza Alhamisi kwamba hospitali tatu za mjini Beirut ziliharibiwa vibaya katika mlipuko na kwa sasa hazifanyi kazi. WHO inaeleza kuwa hospitali mbili zinafanyakazi kwa ufanisi mdogo.  
 Jumuiya ya kimataifa imetoa rambirambi kwa wote waliopoteza maisha na kutoa misaada kwa watu wa Beirut kwa ajili ya kuwapatia unafuu. 
 Ufaransa 
 Rais wa Ufaransa, Emmanuel Macron anatembelea Beirut leo kukutana na viongozi wa kisiasa. Ufaransa, mtawala wa zamani wa Lebanon, inatuma madaktari wa dharura, na tani kadhaa za vifaa vya matibabu. 
 Rais wa Ufaransa 
 “Katika siku zijazo, tutajipanga kusaidia, Ufaransa na Ulaya kwa ujumla. Ninapanga mshikamano wetu wa Ulaya, na kwa ujumla mshikamano wa kimataifa, na katika saa kadhaa zijazo, Ufaransa itapendekeza mikakati na mijadala na tutakuwa na timu ya usaidizi kwa wananchi na mamlaka pia,” amesema Macron. 
 Nazo Qatar na Russia zimefungua hospitali za muda pamoja na kupeleka wafanyakazi wa afya, huku Iraq ikipeleka wafanyakazi wake wa afya pamoja na malori yakiwa na dawa. Nayo Tunisia imejitolea kuwarejesha wagonjwa mahospitalini kwa matibabu.  
 Austalia imesema Alhamisi kwamba itachangia kiwango cha fedha dola milioni 1.4 kwa Beirut, huku Uingereza ikiahidi kuchangia dola milioni 6.6 ya misaada, na Hungary ikieleza kuchangia dola milioni 1.2 kusaidia uokozi na juhudi za kurejesha tena hali ya kawaida. 
 Marekani kupitia wizara ya mambo ya nje pia imesema Jumatano kwamba Waziri wa Mambo ya Nje Mike Pompeo alizungumza na Waziri Mkuu wa Lebanon, Hassan Diab kumuhakikishia kwamba Washington ipo pamoja na watu wa Lebanon katika kuwasaidia. 
 Mike Pompeo amesema :“Kwa niaba ya Marekani, natuma salamu zetu za rambirambi kwa wote walioathirika na mlipuko mkubwa katika bandari ya Beirut. Tuna simama pamoja kusaidia serekali ya Lebanon inayopitia kipindi kigumu. Mtaona Marekani ikitangaza vitu kadhaa vitavyo saidia watu wa Lebanon katika siku za zijazo.” 
 Darzeni za watu hawajulikani waliko 
 Dazeni za watu hawajulikani walipo, na inafikia takriban robo milioni ya watu wameachwa bila makazi baada ya mlipuko hue kuvunja majengo na kuharibu samani zilizorushwa mpaka mitaani kupitia madirishani kwenda kilometa kadhaa. 
 Familia zilikusanyika karibu na bandari kutafuta taarifa za wale wote waliopotea, na kusababisha hasira kubwa dhidi ya mamlaka kwa kuruhusu kiwango kikubwa cha shehena za kemikali zenye kulipuka kuhifadhiwa kwa miaka yote katika sehemu isiyo salama ndani ya ghala la bandari. 
 Benki ya dunia inaeleza kwamba itafanya kazi na washirika wa Lebanon, kuanzisha mpango wa umma na binafsi kufadhili ujenzi. Haikufahamika kama hiki kitaathiri mazungumzo yaliokuwa mashakani baina ya Lebanon na Shirika la Fedha la Kimataifa. 
 Lebanon iko katika maombolezi 
 Waokozi hii leo wameendelea kutafuta watu katika vifusi vya majengo mjini Beirut wakati nchi ikiendelea kuomboleza wale wote waliouwawa katika mlipuko mkubwa Jumanne katika bandari ya mji mkuu huo wa Lebanon. 
 Wizara ya afya inasema idadi ya waliopoteza maisha imeongezeka na kufikia 137, pamoja na zaidi ya watu 5,000 walio jeruhiwa katika mlipuko. Maafisa wanatarajia idadi ya vifo kuongezeka.
Waziri mkuu wa Lesotho Thomas Thabane hatimaye alijiuzulu Jumanne baada ya shinikizo kubwa kutoka kwa viongozi waliotaka aondoke kutokana na tuhuma za kuhusika katika mauaji ya mkewe wa kwanza Lipolelo Thabane mnamo mwaka wa 2017. 

Awali Thabane, mwenye umri wa miaka 80, alikuwa ameahidi kuondoka madarakani mwishoni mwa mwezi Julai lakini wapinzani kutoka chama chake cha All Basotho Convention wakafanya mkataba na chama kikubwa cha upinzani cha Democratic Congress wa kuunda serikali mpya ya muungano. 
 Hatua hiyo ilimwacha Thabane bila chaguo ila kujiuzulu kufuatia kura ya kutokuwa na imani naye. 
 KIKAO ​ 
 Katibu binafsi wa mfalme Monehela Posholi alisema Jumanne kuwa baraza la mawaziri wakati likifanya kikao hapo Jumatatu lilimshauri mfalme Letsie wa 3 kumuapisha waziri wa fedha Moeketsi Majoro kuwa waziri mkuu baadaye siku ya Jumatano. 
 Thabane alikuwa waziri mkuu kuanzia 2012 hadi 2015 na kisha baadaye akachukua wadhifa huo tena kuanzia 2017 hadi jana Jumanne. 
 -Imetayarishwa na Harrison Kamau, VOA, Washington DC
Huku nusu ya nchi ikiwa imelindwakwa kiasi fulani dhidi ya virusi corona, Wamarekani waliepuka vikwazo vya kupambana na virusi hivyo mwishoni mwa juma katika likizo ya siku tatu ambayo kwa kawaida kunakuwa na shamra shamra za kuanza kwa msimu wa joto. 
 Mwaka mmoja baada ya kujizuia kusafiri kwa ajili ya sikukuu ya mashujaa yaani Memorial Day kupungua kutokana na hofu ya kuenea kwa virusi vya corona, Wamarekani wengi walisafiri kwa ndege na barabara. 
 Idara inayohusika na utawala wa Usalama wa Usafiri ilisema watu milioni 7.1 walipita katika vituo vya ukaguzi wa usalama kwenye viwanja vya ndege nchini Marekani kutoka siku ya Alhamisi hadi Jumapili. 
 Ijumaa iliweka rekodi ya siku moja ya juu ya kusafiri watu wengi zaidi tangu Machi 2020, wakati COVID-19 ilipopunguza mahitaji ya kusafiri kwa ndege, kwani watu milioni 1.96 walikaguliwa kwa safari za anga. 
 Wiki iliyopita, utabiri wa kampuni ya usafiri ya Triple A ulipanda hadi asilimia 60 kwa kipindi cha likizo ya Siku ya Memorial na watu milioni 37 wanatarajiwa kusafiri kilomita 80 au zaidi kutoka nyumbani kwao Triple A ilisema.
Wakati wamarekani wakiendelea kusubiri matokeo ya uchaguzi wa rais ulokua na ushindani mkali, viongozi wa dunia wameanza kutoa maoni yao juu ya matokeo hayo. Wakati huo huo wachambuzi wameanza kutafakari juu ya kwa nini utafiti wa maoni ya wapiga kura kwa mara nyingine tena umetoa utabiri tofauti na matokeo.  
 Kabla ya uchaguzi utafiti ulionesha mgombea wa chama cha demokratik Joe Biden atapata ushindi mkubwa katika majimbo yenye ushindani, lakini kufikia leo imedhihirika kuna ushindani mkubwa kati yake na Rais Donald Trump.  
 Kansela wa ujerumani Angela Merkel hii leo ametoa wito kwa kura zote kuhesabiwa katika uchaguzi huo ulokua na ushindani na kusisitiza kwamba marekani itaendelea kua mshirika muhimu wa ujerumani Pamoja umoja wa ulaya bila ya kujali matokeo yake.  
 Msimamo huo unmelezwa na viongozi wengi wa dunia hii leo wakati watu wakisubiri kwa hamu matokeo ya uchaguzi wa taifa kuu la kiuchumi duniani.  
 Hapa maekani kwa upande mwengine Wachambuzi wanasema huwenda inabidi kuwepo na mageuzi kamili juu ya namna utafiti unafanyika, kwa kuangalia kasoro na mapungufu yanayotokea. Katika uchauzi huu rais Trump amepata uungaji mkono mkunwa wa wapigaji kura wa maeneo ya mashambani huku Biden akipata uungaji mkono mkubwa kutoka maeneo ya mijini.  
 Gazeti la Wall Street Journal pia limeandika tahariri inayokosowa wataalamu wanaofanya utafiti wa maoni ya wananchi na wachambuzi, na kusema ushindi ulotabiriwa wa Biden haujashuhudiwa.  
 Matokeo hayo hivi sasa wanasema wadadisi yatasababisha watu kutoamini tena utafiti wa maoni kwani ni matokeo saw ana yale yaliyotolewa mwaka 2016 pale Hillary Clinton alionekana atapata ushindi lakini matokeo yake ni Trump aliyebuka mshindi.  
 Inaonekana utafiti haukuchukua maoni ya watu wngi wa mashambani walompatia ushindi mkubwa Trumo katika majimbo mengi Pamoja na maoni ya wakazi kutoka nchi za amerika kusini hasa wale wenye asili ya Cuba katika jimbo la Miami ambako walijitokeza kwa wingi kumpigia kura Trump.  
 Inavyonekana hivi sasa vita vya kutetea matokeo hayo vitatokea mahakamani kwani Trump ametangaza atawasilisha mashtaka kusitisha kuhesabiwa kura. Hilo linaonekana halitafanikiwa lakini kuna uwezekano akapinga matokeo kama ilivyotokea mwaka 2000 wakati wa ushindani kati ya George Bush na Al Gore.
Rais wa Tanzania, John Magufuli, amesema serikali yake haitaweka masharti ya kusitisha shughuli za kibiashara, katika kukabiliana na kuenea kwa virusi vya Corona.  

Magufuli amesema hayo wakati wa ibada ya mazishi ya aliyekuwa katibu mkuu kiongozi, Balozi John Kijazi, katika uwanja wa Karimjee jijini Dar es Salaam. 
 Kwa mara nyingine tena, rais huyo amewataka Watanzania kumtegemea Mungu, na kuongeza kuwa Tanzania ilishinda mwaka jana, mpaka ikaingia uchumi wa kati, huku ugonjwa wa Corona ukiwepo. 
 Amewaambia waliohudhuria ibada hiyo kwamba, mwaka 2020, utawala wake haukuweka masharti makali ya kusitisha shughuli za biashara, na kwamba hata sasa, hautafanya hivyo. 
 Kauli yake imejiri siku moja baada ya mazishi ya aliyekuwa makamu war ais wa kwanza wa Zanzibar, Maalim Seif Shariff Hamad aliyefariki siku ya Jumatano, baada ya kuugua ugonjwa wa Covid-19. 
 Kumekuwa na tetesi kwamba visa vya maambukizi ya Corona nchini humo, vinazidi kuongezeka, licha ya kwamba hakuna takwimu rasmi zilizotolewa na serikali tangu mwezi Mei mwaka 2020.
Afisa wa polisi wa zamani, jimbo la Minnesota Alhamisi atafikishwa kwa mara ya kwanza mahakamani kwa shtaka la kumuua bila ya kukusudia kijana Mmarekani Mweusi Daunte Wright, wakati aliposimamishwa akiwa ndani ya gari yake. 

Mwendesha mashtaka wa kaunti ya Washington Pete Orput alitangaza Jumatano shtaka hilo dhidi ya Kim Potter. 
 Tukio hilo la mauaji lilitokea katika kaunti ya Hennepin, lakini kwa mujibu wa sera iliyopitishwa mwaka 2020 katika jimbo la Minnesota, kesi imepelekwa kwenye kaunti nyingine ili kuepuka mgongano wa maslahi. 
 Maandamano yamekuwa yakifanyika kila siku tangu Wright auwawe kwa kupigwa risasi siku ya Jumapili, yakifanyika hasa mbele ya makao makuu ya polisi katika eneo la Brooklyn Center, mjini Minneapolis, huku waandamanaji wakiomba haki itendeke kwa kifo cha Daunte Wright. 
 Afisa huyo wa zamani Kim Potter na mkuu wa polisi Tim Gannon wote walijiuzulu kutoka idara ya polisi ya Brooklyn Center baada ya mauaji ya Wright.
Mei 2021 kampuni ya Moderna ilitangaza chanjo yake ilikuwa salama na yenye ufanisi kwa watu wa miaka 12 hadi 17 na iliomba idhini kutoka idara inayohusika na kiwango cha chakula na dawa Marekani (FDA) kwa chanjo hiyo kutumika kwa watoto 

Kampuni inayotengeneza chanjo ya Moderna yenye makao yake Marekani ilisema Jumatano kwamba serikali ya Marekani imenunua dozi milioni 200 nyingine za chanjo yake ya COVID-19 ikijumuisha jumla ya dozi za Moderna milioni 500 ilizoahidi kutoa. 
 Katika kutolewa kwa dozi hizo hapo Jumatano kampuni hiyo iliyopo Massachusetts ilisema maagizo ya serikali ya Marekani yanajumuisha dozi milioni 110 zilizotarajiwa kutolewa katika robo ya nne ya mwaka huu wa 2021 na dozi milioni 90 zilizotarajiwa kutolewa katika robo ya kwanza ya mwaka 2022.  
 Kufikia Jumatatu kampuni inasema imesambaza dozi milioni 217 za chanjo hiyo kwa serikali ya Marekani. Katika taarifa hiyo afisa mtendaji mkuu wa Moderna, Stephane Bancel, alisema kampuni hiyo inathamini ushirikiano na serikali ya Marekani kwenye dozi za ziada akiongeza kuwa itaweza kutumika kwa program ya chanjo inayoendelea, au kwa watoto, au pengine dozi ya kuimarisha chanjo katika siku zijazo. 
 Mei mwaka 2021 kampuni ya Moderna ilitangaza chanjo yake ilikuwa salama na yenye ufanisi kwa watu wa miaka 12 hadi 17 na iliomba idhini kutoka idara inayohusika na kiwango cha chakula na dawa Marekani (FDA) kwa chanjo hiyo kutumika kwa watoto.
Mkurugenzi mkuu wa Shirika la Afya Duniani (WHO), Tedros Adhanom Ghebreyesus, anasema aina mpya ya virusi vya Corona iliyopewa jina la Delta imegundulika katika nchi angalau 85, na ndio aina ya virusi vinavyoambukiza kwa kasi kuliko aina zote zilizogunduliwa hadi hivi sasa. 
 Tedros anasema aina hiyo ya virusi vinasambaa haraka miongoni mwa watu wasiopata chanjo. Anaendelea kusema kwamba wakati baadhi ya nchi zinalegeza masharti ya afya ya umma na hatua nyingine za kijamii, tunaanza kushuhudia ongezeko la maambukizo kote duniani. 
 Wakati huo huo, maafisa wa afya wanasema aina mpya nyingine ya virusi kutokana na Delta, iliyogunduliwa kwanza india imejitokeza katika baadhi ya nchi ikiwemo India, Marekani na Uingereza. 
 Aina hii mpya imepewa jina lisilo rasmi “Delta Plus”. Maafisa wa afya wanaogopa Delta Plus inaweza kuwa na madhara zaidi kuliko Delta, ambayo pia ni aina mpya ya virusi. Wanasayansi wanaanza kufanya utafiti kuhusu aina hii mpya ya virusi hivyo.
