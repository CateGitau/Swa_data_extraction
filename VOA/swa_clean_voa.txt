Wizara ya afya ya Tanzania imeripoti Jumatatu kuwa, watu takriban 14 zaidi wamepata maambukizi ya Covid-19. \n Walioambukizwa wote ni raia wa Tanzania, 13 wakiwa Dar-es-salaam na mmoja mjini Arusha. \n Wizara ya afya imeripoti kwamba juhudi za kufuatilia watu waliokuwa karibu na wagonjwa zinaendelea. \n Wakati wa maadimisho ya pasaka, wakristo walikusanyika kanisani kwa maombi bila kuzingatia ushauri wa wataalam wa afya. \n Kuna mijadala kwenye mitandao ya kijamii Tanzania, kuhusu hatua zinazochukuliwa kudhibithi maambukizi nchini humo. \n Nchini Afrika kusini watu 145 zaidi, wameambukizwa virusi vya Corona, na kujumulisha idadi ya watu 2,173 ambao wameambukizwa virusi vya Corona nchini humo. \n Taarifa ya wizara ya afya hata hivyo haijasema idadi ya watu ambao wamekufa wala kupona kutokana na virusi vya Corona nchini humo. \n Nchini Sudan, maafisa wameongeza mikakati zaidi ya kuzuia virusi vya Corona kusambaa. \n Wamepiga marufuku usafiri wa magari kati ya miji na kutekeleza sheria za hali ya dharura ili kuhakikisha kwamba amri hizo zinatekelezwa. \n Jumla ya watu 19 wamethibitishwa kuambukizwa virusi vya Corona nchini Sudan kusini. \n Nchini Liberia Vurugu zimeshuhudiwa wakati wa kutekeleza amri ya watu kutotoka majumbani, polisi wakitumia nguvu kuwalazimisha watu waliokuwa wanafanya shughuli za kujitafutia vitu muhimu za matumizi, kukaa makwao. \n Hali ya kuchanganyikiwa ilionekana katika mji wa Monrovia, wenye jumla ya watu milioni 1, wengi wakisema kwamba walikuwa wamepata Habari kupitia mitandao ya kijamii kwamba serikali ilikuwa imetangaza watu kusalia majumbani mwao kuanzia saa tisa alasiri hadi saa kumi na mbili asubuhi, na wala sio kufunga shughuli zote kabisa. \n Raia wa Liberia wana wasiwasi kwamba hatua hiyo ya rais George Weah, itaathiri zaidi Maisha ya watu katika nchi ambayo zaidi ya nusu ya watu ni maskini. \n Imetayarishwa na Kennes Bwire, VOA, Washington DC. ##
Wanamgambo wamewakata vichwa watu 16 katika mauaji mapya kwenye kijiji kimoja karibu na Beni kaskazini mashariki mwa Jamhuri ya Kidemokrasi ya Congo, DRC, vyanzo vya usalama vimesema Ijumaa. \n\nKwa mujibu wa shirika la habari la Ufaransa raia watatu wamejeruhiwa katika mji wa Beni kutokana na mlipuko wa kilipuzi Alhamisi usiku afisa mmoja amesema, ikiwa ni dalili kuwa hizi ni mbinu mpya katika eneo hilo kutokana na ghasia za wanamgambo. \n Wanamgambo wa ADF \n Mauaji ya Alhamisi katika mkoa wa Mbau kaskazini mwa Beni yanashukiwa kufanya na kundi la waasi la Allied Democratic Force, ADF, ambalo linahusika na mfululizo wa mauaji tangu kuanza kwa ghasia mwezi November. \n “Miili ya watu 16 waliokatwa vichwa imegundulika katika msako ulioanza jana jioni,” Jamal Moussa, msemaji wa mtandao wa taasisi za jamii za kiraia huko Mbau ameiambia AFP. Mauaji hayo yalilenga kijiji kidogo cha Mantumbi. \n “Magaidi wa ADF walifanya shambulizi Alhamisi mchana, kwanza katika msitu ambako watu walikuwa katikamashamba yao, na halafu waliingia kijijini,” amesema Moussa. \n Majeshi ya DRC yameanzisha operesheni dhidi ya ADF katika eneo la mashariki tangu mwishoni mwa mwezi Oktoba. Lakini majibu ya ADF yamekuwa ni kufanya mauaji ya watu wengi, katika juhudi za kuwakatisha tamaa raia kulisaidia jeshi la serikali. \n Kiasi cha watu 100 wameuawa tangu Novemba 5 katika mashambulizi ambayo ADF inalaumiwa kuhusika, kundi ambalo lina mizizi yake nchini Uganda. \n Hakuna chanzo cha jeshi ambacho kimethibitisha rasmi ripoti ya Alhamisi lakini jeshi la Congo na lile la Umoja wa Mataifa yaliyoko katika eneo hilo yametangaza operesheni ya pamoja dhidi ya wanamgambo wa ADF katika mkoa wa Beni. \n Tamko la Lucha \n Kundi la kijamii la Lucha, limerioti kuwa watu tisa ndiyo wameuawa karibu na Mbau. \n Abiria wawili waliokuwa katika pikipiki walirusha kilipuzi ambacho kiliripuka kwenye eneo la soko, nakujeruhi watu watatu, amesema Alois Mbwarara, mkuu wa utawala wa Rwenzori, moja ya wilaya nne katika mji huo. \n ADf imekuwa ikilikimbia jeshila Congo, hivi sasa wanatumia vibaraka mjini humo kufanya vitendo vya njama,” amesema na kuongezea jeshi linafanya uchunguzi mabaki ya vifusi kubaini iwapo ni bomu la kutengenezwa nyumbani oa gruneti la mkono. \n Mara ya mwisho kilipuzi kutumika huko Beni ilikuwa mwaka 2007, afisa huyo ameongezea. \n Jeshi la Congo limegundua ‘kiwanda cha kutengeneza mabomu ya kienyeji’ katika kambi moja ya ADF waliyoiteka, msemaji wa jeshi jenerali Leon Richard Kasonga amesema Jumatano. \n Imetayarishwa na mwandishi wetu, Khadija Riyami, Washington, DC.. ##
Shirika la Afya Duniani (WHO) Jumapili limeripoti kuongezeka kwa maambukizi mapya 183,000 ya COVID-19, ongezeko kubwa kuliko yote kwa siku moja ambayo imerekodi tangu kuanza kwa janga hilo. \n\nMaafisa wa WHO wamesema kwa wiki kadhaa ufuatiliaji wa mlipuko huo umeangazia mabara ya Marekani, na idadi ya Jumapili imeonyesha ongezeko la siku moja la zaidi ya maambukizi 116,000 katika eneo Latin Amerika na Amerika ya Kaskazini.  \n Brazil ilikuwa inaongoza kwa takriban maambukizi mapya 55,000, ikifuatiwa na Marekani ikiwa na zaidi ya maambukizi 36,000 na India ikiwa takriban na maambukizi mapya 15,000. \n Mkurugenzi Mkuu wa WHO Tedros Adhanom Ghebreyesus amesema Jumatatu tishio kubwa hivi sasa sio virusi vyenyewe, lakini hasa “ ni ukosefu wa mshikamano wa kimataifa na uongozi.” \n “Hatuwezi kulishinda janga hili wakati ulimwengu umegawanyika,” amesema. \n Zaidi ya darzeni ya majimbo ya Marekani yameshuhudia kuongezeka kwa maambukizi. Dkt Tom Inglesby, mkurugenzi wa Kituo cha Usalama wa Afya katika Chuo cha Afya ya Jamii cha Johns Hopkins Bloomberg, amesema kupitia kipindi cha “Fox News Sunday” kwamba kuongezeka kwa maambukizi kunatokana na mchanganyiko wa kuongezeka kwa upimaji na mlipuko hasa wa maambukizi. \n “Unaweza kupambanua kati ya kuongezeka upimaji na hali ya dharura ya ugonjwa huu kwa kuangalia kiwango cha watu wanaolazwa hospitali, kiwango cha watu walioko kitengo cha mahututi, na asilimia ya jumla ya wale wanaogundulika kuwa na maambukizi katika jimbo mojawapo,” Inglesby amesema.  \n “Na katika majimbo mengi, katika yale ulioonyesha, hususan Arizona, Texas, Carolinas, Florida, kile tunacho shuhudia ni kuongezeka maambukizi kwa waliopimwa na wengi wao kulazwa hospitalini, hali ya wagonjwa ikiwa mbaya.” \n Rais Donald Trump amerejea kusema anaamini idadi ya maambukizi yaliothibitishwa nchini Marekani, ambayo inaongoza duniani kukiwa na zaidi ya maambukizi milioni 2.2, ni kutokana na juhudi katika nchi hii kufanya upimaji. \n “Upimaji wetu wa virusi vya corona ni wa juu zaidi (vipimo 25 milioni) na ambavyo vya utaalam wa juu, na inatufanya tuonekane kama tuna maambukizi mengi zaidi, hasa ukilinganisha na nchi nyingine,” alituma ujumbe wa tweet Jumapili jioni.  \n Hilo lilifuatia maoni yake aliotoa katika mkutano wa hadhara wa kampeni Jumamosi ambapo rais alisema : “Unapofanya vipimo kwa kiwango hicho, lazima utajikuta una maambukizi zaidi. Hivyo, nawaambia watu wangu, “Punguzeni kasi ya upimaji.” \n White House baadae ilisema kuwa rais alikuwa anafanya mashara.  \n Wajumbe wa kikosi kazi cha virusi vya corona cha White House wamepangiwa kutoa ushuhuda mbele ya kamati ya Nishati na Biashara ya Baraza la Wawakilishi Jumanne, na Spika wa Baraza la Wawakilishi Nancy Pelosi amesema, “Wananchi wa Marekani wanahitaji majibu kwa nini Rais Trump anataka upimaji upunguzwe kasi wakati wataalam wanasema upimaji zaidi unahitajika.” \n “Juhudi za Rais kupunguza kasi ambapo upimaji unahitajika kwa dharura, kuficha ukweli wa kiwango cha maambukizi ya virusi inamaanisha Wamarekani zaidi watapoteza maisha yao,” amesema Pelosi katika tamko lake Jumapili.. ##
Idadi ya vifo kutokana na maambukizo ya kirusi corona imeongezeka na kufikia 81 Jumatatu. \n\nWagonjwa wengine 3,000 wamethibitishwa kuwa na maambukizo, wakati serikali ikiongeza muda wa mapumziko kwa siku tatu katika sherehe za mwaka mpya unaofuata kuandama kwa mwezi. \n Wakati huohuo biashara kubwa nchini humo zimefungwa au waajiriwa kupewa muongozo wa kufanyia kazi majumbani mwao katika juhudi za kupunguza maambukizo. \n Waziri Mkuu Li Kequang alitembelea mji wa Wuhan katika kituo cha mlipuko wa kirusi hicho. \n Serikali inaongeza juhudi za kupambana na ugonjwa unaosababishwa na kirusi corona huku kukiwa na shutuma kutoka kwa wananchi ya kutokuwepo na uwajibikaji wa kutosha. \n Idadi ya watu walioathiriwa na kirusi hicho China imepanda kwa asilimia 30 kutoka ile ya awali huku nusu yao wakitokea jimbo la Hubei ambao mji mkuu wake ni Wuhan. \n Lakini baadhi ya wataalamu wanasema idadi ya walioathiriwa inaweza kuwa kubwa zaidi. \n Hali hiyo imesababisha sherehe za mwaka mpya kuahirishwa hadi February 2 ambapo watu wengi husafiri kuingia na kutoka China. \n Wawekezaji wana wasiwasi kuhusu matokeo ya safari, utalii na harakati za kiuchumi huko China kwa hivi sasa. \n Imetayarishwa na mwandishi wetu, Washington, DC.. ##
Mwenyekiti wa bodi ya Hospitali ya Mbagathi iliyo mjini Nairobi, Kenya, amesema usaidizi wowote wa kimataifa wa kukabilina na virusi vya Corona utatumiwa kwa uangalifu na kwa njia inayofaa. \n\nGeorge Osewe, mmoja wa wasimamizi waandamizi wa hospitali hiyo, ambako wagonjwa wengi wanaugua maradhi ya Corona wanaendelea kupokea matibabu, ameiambia Sauti ya Amerika kwamba misaada inayotolewa na taasisi za kimataifa kama Benki kuu ya Dunia na nchi za Magharibi kama Marekani, ya kusaidia katika kukabilina na janga la Corona, itaelekezwa kule ilikokusidiwa. \n Haya yalijiri huku Marekani ikitangaza msaada wa $274 Milioni kwa bara la Afrika ambapo Kenya na Jamhuri ya kidemokrasia ya Kongo ni baadhi ya nchi zitakazonufaika. \n Siku ya Jumatano, bodi ya Benki Kuu ya Dunia iliidhinisha dolla milioni 50 ambazo ilisema zimetolewa kwa Kenya kupambambana na hali hiyo. \n Baadhi ya wauguzi na wahudumu wengine katika hospitali hiyo wamekuwa wakilalamika kwamba hakuna vifaa vya kutosha vinavyohitajika ili kutekeleza majukumu bila kuhatarisha maisha yao. \n "Tunakaribisha sana msaada kutoka Marekani na mashirika ya kihisani ya kimataifa kwa sababu wao ni washirika wetu wa karibu," alisema Osewe. \n "Ni ishara kwamba wana imani na mfumo wetu wa afya," aliongeza. \n Baadhi ya Wakenya wametaka serikali kuwa na uwazi katika matumizi ya fedha za misaada wakidai kwamba katika siku za awali, ubadhirifu wa pesa kama hizo na ufisadi ulishuhudiwa. \n Kenya ni miongoni mwa nchi zilizo na idadi kubwa ya visa vya Corona vilivyothibitishwa barani Afrika, ikiwa na watu 142 walioambukizwa kufikia siku ya Jumapili. \n Sikiliza mahojiano hapa: \n No media source currently available. ##
Saudi Arabia imekanusha ripoti inayodai kuwa ilijaribu kudukua simu ya muanzilishi wa kampuni ya Amazon, Jeff Bezos.  \n\nWaziri wa Mambo ya Nchi za Nje wa Saudi Arabia Faisal Bin Farhan al Saud amesema kwenye mkutano wa Davos kuwa madai hayo ni upuuzi mtupu. \n Tamko hilo limekuja baada ya ubalozi wa Saudia mjini Washington kutoa ujumbe kama huo kwenye ukurasa wake wa Tweeter. \n Siku Jumatano maafisa wawili wa Umoja wa Mataifa watawasilisha ripoti inayoeleza kwamba kuna ushahidi wa kutosha unaodhihirisha kwamba Saudi Arabia ilidukua simu ya Bezos. \n Ripoti hiyo inaeleza kwamba simu yake huenda ilidukuliwa kupitia ujumbe wa video iliyotumwa kupitia ukurasa wa WhatsApp wa mwana wa mfalme mrithi wa Saudi Arabia Mohammed bin Salman. \n Ripoti hiyo inatazamiwa kuharibu zaidi uhusiano kati ya mtu tajiri kabisa duniani na utawala wa kifalme baada ya mauaji ya Jamal Khashoggi aliyekuwa anafanya kazi na Gazeti la Washington Post linalomilikiwa na Bezos. \n Imetayarishwa na mwandishi wetu, Washington, DC.. ##
Wakati Kanisa Katoliki la Notre Dame liliposhika moto, habari iliyokuwa ikienezwa kupitia mtandao wa Facebook – picha ya video ikionyesha mtu aliyevaa mavazi ya Kiislam, iliyokuwa haionyeshi vizuri, akiwa ndani ya kanisa. \n\nWahakiki wa habari duniani kuthibisha ukweli wake walichukuwa hatua na kuonyesha kuwa video hiyo na uwekaji wa picha hiyo ulikuwa ni uzushi na hivyo posti hiyo haikupata umaarufu wowote. \n Lakini wiki hii, serikali ya Sri Lanka kwa kipindi kifupi ilifunga mtandao wa Facebook na majukwaa mengine kuzuia kuenea kwa habari za upotoshaji wakati wa tukio la shambulizi la mabomu Jumapili ya Pasaka nchini humo yaliouwa watu 250. \n Mwaka 2018, habari za upotoshaji katika mtandao wa Facebook zililaumiwa kwa kusababisha ghasia nchini humo. \n Mitandao ya Facebook, Twitter, Youtube na mengine imeendelea kulaumiwa kuhusika na maudhui katika majukwaa yao wakati dunia ikijaribu kukabiliana na uhalisia wa mambo yanapokuwa yanatokea. \n Kuanzia watungaji sheria mpaka umma wote, kumekuwa na ongezeko la kilio dhidi ya majukwaa haya ya mitandao ya kijamii juu ya habari za upotoshaji hasa pale zinapokuwa zinavilenga baadhi ya vikundi. \n Kwa miaka mingi, baadhi ya wakosoaji wa makampuni ya mitandao ya kijamii, ikiwemo Twitter, Youtube na Facebook, wamewatuhumu kuchukuwa hatua isiyoridhisha katika kufuatilia na kuondoa habari zenye kupotosha kutoka katika majukwaa yao. \n Juu ya yote, majukwaa ya intaneti kwa ujumla hayana jukumu la kisheria kwa maudhui yanayowekwa kwenye mitandao hiyo, Ni shukrani kuwa sheria ya serikali kuu ya Marekani ya 1996 inayosema kuwa wao siyo wachapishaji. Sheria hii imetumika kama ni kinga kwa uhuru wa kujielezea katika mitandao. \n Na kuwa kinga hiyo ya kisheria imekuwa ni chachu ya ongezeko kubwa la makampuni ya Internet. Lakini kunaongezeko la kukubaliana kuwa makampuni yanajukumu la kimaadili kwa maudhui yoyote yanayopotosha jamii, na hasa iwapo maudhui hayo yanawafuatiliaji na imekusudiwa kuyalenga makundi fulani. \n Katika mahojiano yaliofanywa hivi karibuni na Kamati ya Sheria ya Baraza la Wawakilishi juu ya wazungu wenye misimamo ya ubaguzi na jinai ya chuki dhidi ya makundi mengine, Mwakilishi Sylvia Garcia, Mdemokrat kutoka Texas, aliwahoji wawakilishi wa Facebook na Google juu ya sera zao. \n “Mmechukua hatua gani kuhakikisha kuwa watu wenu wote duniani wanafahamu ujumbe wenye jinai unaokusudiwa kuwafikia kikundi fulani, wanajua maneno muhimu, namna yalivyoelezewa, vitu ambavyo watu wanavijibu, ilituweza kuwa tunakabiliana na kuchukua tahadhari mapema kuzuia baadhi ya lugha hii?" anasema Garcia. \n Facebook, ambayo pengine inahesabiwa zaidi na umma kuwa na habari za uongo, haitosema kuwa ni kampuni ya habari. \n Lakini imechukuwa kidogo jukumu la kusimamia maudhui inayowekwa katika jukwaa lake, amesema Daniel Funke, mwandishi wa mtandao wa kimataifa wa kuhakiki habari iwapo ni za kweli katika Chuo cha Poynter. \n Mtandao huo wa kijamii mkubwa unatumia mkusanyiko wa teknolojia na binadamu kuzuia habari za uongo na ujumbe wa namna hiyo ambao unayalenga baadhi ya makundi. \n Inashirikiana na wahakiki wengine wanaopima ukweli wa taarifa zinazotolewa ili kuondoa maudhui yasiokubalika na imeajiri maelfu ya watu kupambana na maudhui potofu katika jukwaa lake.. ##
Mahakama ya Juu ya Korea Kusini imeamrisha mahakama ya chini ifikirie tena moja ya mashtaka ya jinai dhidi ya Rais wa zamani Park Geun-hye ambaye alilazimishwa kuondoka madarakani mwaka 2017 kutokana na kashfa ya ufisadi. \n\nPark mwenye umri wa miaka 67 alihukumiwa mwaka 2018 kwa kutumia madaraka vibaya, kutumia mabavu na rushwa na kuhukumiwa kutumikia kifungo cha miaka 24, ambapo mahakama ya rufaa iliongoeza kifungo hicho kwa mwaka mmoja. \n Lakini mahakama kuu ilitoa uamuzi Alhamisi kwamba rais wa zamani huyo ahukumiwe tena kwa mashtaka ya rushwa pembeni ya mashtaka mengine aliyohukumiwa kwayo. \n Park alikuwa ametuhumiwa kwa kushirikiana na rafiki yake wa karibu, Choi Soon-sil, kwa kuyalazimisha makampuni makubwa ya kimataifa, kama vile Samsung, kuchangia mabilioni ya dola za Marekani kwa mashirika mawili yasiyo ya kibiashara yaliyokuwa chini ya himaya ya Choi. \n Mahakama ya Juu hiyo pia imetoa amri kwa mahakama ya rufaa irejee mara nyengine uamuzi wake wa kumpa mrithi wa Samsung Lee Jae-yong miaka miwili na nusu ya kuahirishwa kwa hukumu katika kesi hiyo. \n Lee, makamu mwenyekiti wa Samsung Electronics, alihukumiwa mwaka 2017 kutokana na makosa ya rushwa na ubadhirifu na awali alihukumiwa kutumikia kifungo cha miaka mitano. \n Waendesha mashtaka walimtuhumu Lee kwa kumhonga Choi ikiwa ni sehemu ya mpango wake wa kumrithi baba yake katika kuongoza kampuni hiyo. \n Choi Soon-sil alihukumiwa mwaka 2018 kwa kosa la rushwa na hivi sasa anatumikia kifungo cha miaka 20. Mahakama ya Juu pia inapeleka hukumu yake ya awali ili ipitiwe tena na mahakama ya chini. \n Hukumu iliyotolewa kwa Park ilifanya kashfa yake kuwa ya juu kuliko zote ambayo ilipelekea kiongozi huyo aliyechaguliwa kidemokrasia wa Korea Kusini kulazimika kuachia madaraka mwaka 2017, wakati Mahakama ya Katiba ya taifa hilo ilikubali kuwa Bunge la Taifa kupiga kura ya kumuondoa madarakani katika miezi ya awali.. ##
Familia moja nchini Kenya, imefungua mashtaka katika mahakama ya Chicago Jumatano, dhidi ya kampuni ya kutengeneza ndege ya Boeing kufuatia ajali ya ndege ya shirika la ndege la Ethiopia, iliyotokea March 10. \n\nFamilia ya George Kabau aliyepoteza maisha katika ajali ya ndege ya Ethiopia akiwa na umri wa miaka 29 inataka kampuni ya Boeing kutoa taarifa na mawasiliano ya barua pepe ikitoa taarifa kamili juu ya uchunguzi wa ajali hiyo inayohusu ndege yake ya 737 Max 8. \n Pia Aprili 4, 2019, familia ya Samya Stumo, kupitia mawakili wake walifungua kesi dhidi ya kampuni ya Boeing, Aprili 4, 2019reacts during a news conference in Chicago where attorneys for the family announced a lawsuit against Boeing, April, 4, 2019. \n Mashirika ya ndege kote duniani, yamesitisha matumizi ya ndege aina ya 737 Max 8 baada ya ajali ya Ethiopia iliyouwa watu 157. \n Wakati huohuo Wizara ya Mambo ya Nje nchini Kenya imezitaka familia za wahanga wa ajali hiyo ya Shirika la Ndege la Ethiopia kutafuta kibali cha uwakilishi kutoka mahakamani ili waweze kupata fidia. \n Kibali cha uwakilishi ni waraka unaothibitisha haki ya kisheria na uwezo wa kushughulikia mali ya mtu ambaye amekufa. Kinamruhusu aliyepewa kibali hicho kusimamia malipo ya mtu aliyekufa. \n "Wizara hiyo inapenda kuzishauri familia na ndugu wa wale waliokufa katika ajali ya ndege ET 302 Machi 10, wakati wako Kenya, kuchukua waraka huo kutoka mahakama za Kenya kama inavyotakiwa na sheria ya kurithi ya Kenya, ili waweze kupata fidia kutoka shirika la ndege la Ethiopia," Katibu Mkuu Michael Kamau amesema Jumatano. \n Mchakato huu unakusudia kuhakikisha kuwa wale tu wanaostahiki malipo, ikiwa ni wenye waraka wa mirithi au barua ya usimamizi wa mali ya marehemu, waweze kupata fidia.". ##
Maelfu ya Wapalestina wamekusanyika katika eneo la mpakani kati ya Gaza na Israeli Jumamosi kuadhimisha mwaka wa kwanza wa wimbi la maandamano ya kukumbusha ulimwengu juu ya haki ya ardhi yao, na kuvikabali vikosi vya Israeli vilivyokuwa vimekusanyika mpakani. \n\nVikosi hivyo vya Israeli vilitupa mabomu ya machozi kuwatawanya Wapalestina waliokuwa mpakani hapo na jeshi la Israeli limesema inakadiriwa kuwa takriban waandamanaji 20,000 walikuwa wakitupa mawe, maguruneti na kusukuma matairi yanayowaka moto kuelekea kwa vikosi hivyo. \n Wanaharakati wa Palestina wakiwa wamevalia vizbao rangi ya machungwa walikuwa wakijaribu kuwazuia waandamanaji, japokuwa baadhi yao walifanikiwa kufikia uzio ulioko mpakani. \n Ghasia zimeshuhudiwa katika eneo la mpaka wa Israeli na Gaza wiki hii kabla ya kufanyika maandamano ya kumbukumbu yanayojulikana kama 'Great March of Return' (Maandamano ya Wapalestina kurejea katika ardhi yao) yaliyoanza Machi 30, 2018. \n Risasi iliyotupwa kutoka jeshi la Israeli ilimuuwa mwanaume wa Kipalestina aliyekuwa karibu na Ukanda wa Gaza Jumamosi, maafisa wa afya wamesema. \n Wakati huohou, majeshi ya Israeli yameendelea kukusanyika mpakani kabla ya mkusanyiko (Great March of Return) uliopangwa kuadhimisha mwaka wa kwanza wa msukumo mkubwa wa maandamano hayo kwenye mpaka wa Gaza. \n Takriban wananchi wa Gaza 200 wameuawa na vikosi vya Israeli tangu maandamano hayo yaanze, kwa mujibu wa takwimu za Wizara ya Afya ya Palestina, na askari wa Israeli aliuawa na Mpalestina aliyepiga bunduki kutoka mafichoni. \n Wapalestina wanapaza sauti wakishinikiza kuondolewa kizuizi cha usalama kilichowekwa na Israeli na Misri, na wanataka Wapalestina kuwa na haki kurejea katika ardhi yao ambayo familia zao zililazimika kuikimbia au kulazimishwa kukimbia wakati taifa la Israeli lilipoundwa mwaka 1948. \n Jeshi la Israeli limesema kuwa lilikuwa halijapata taarifa juu ya tukio hilo. Madaktari wa Palestina wamesema mtu huyo aliuawa kwa risasi kabla ya alfajiri katika eneo ambako mara nyingi maandamano yanafanyika karibu na mpakani. \n Siku ya Ijumaa usiku, jeshi la Israeli lilisema kuwa Wapalestina walikuwa wakirusha vilipuzi katika uzio ulioko mpakani. \n Zaidi ya Wapalestina milioni 2 wamejazana katika eneo finyu lililotengwa la pwani ambapo umaskini na ukosefu wa ajira uko katika viwango vya juu. \n Vizuizi hivyo vilivyowekwa na Israeli vinaelezewa na mashirika ya kibinadamu ni sababu kuu ya umaskini katika ukanda wa Gaza. \n Mapigano yalizuka wakati Wapalestina walipotupa roketi shambulizi kutoka Gaza lilowajeruhi Waisraeli saba katika Kijiji kilichopo kaskazini ya Tel Aviv, Jumatatu. Katika kujibu mashambulizi hayo, Israeli ilifanya mashambulizi kadhaa ya angani na kusogeza vifaa vyake vya kijeshi na majeshi ya ziada katika mpaka wake. \n Majeshi ya Israeli yamebakia katika eneo la mpakani hadi Jumamosi, na jeshi limesema linatarajia kuwepo “machafuko ya uvunjifu wa amani” na ilikuwa tayari imejitayarisha kwa kuongezeka hali hiyo ya hatari. \n Maelfu ya wananchi wa Palestina walikuwa wanatarajiwa kuandamana, ambapo maandamano hayo yamekuwa ni hatari kubwa katika siku za nyuma, na wasuluhishi wa Misri wamekuwa wakijitahidi kuzuia kumwagika damu zaidi. \n Viongozi wa makundi yenye silaha ya Hamas na Islamic Jihad ndani ya Gaza wamesema mazungumzo ya kutafuta suluhu yanaendelea kuonyesha mafanikio.. ##
Mahakama ya Jumuiya ya Afrika Mashariki Alhamisi imeiamuru Tanzania kurekebisha sheria yake ya huduma ya habari ya mwaka 2016. \n\nMahakama hiyo imesema uamuzi huo umefikiwa baada ya sheria hiyo kuonekana inakiuka mkataba wa uanzishwaji wa Jumuiya hiyo na mikataba mingine ya kimataifa ambayo nchi hiyo imeridhia. \n Maelekezo hayo yametolewa katika hukumu ya kesi ya kupinga ukandamizaji wa uhuru wa vyombo vya habari iliyokuwa imewasilishwa na Baraza la habari Tanzania, MCT, Kituo cha Sheria na Haki za Binadamu, LHRC, na mtandao wa watetezi wa haki za binadamu. \n Asasi hizo tatu ambazo kwa pamoja zilifunguwa kesi katika Mahakama ya Afrika Mashariki, dhidi ya Mwanasheria Mkuu wa Serikali kupinga baadhi ya vifungu katika sheria hiyo. \n Hukumu hiyo imetolewa mbele ya Jopo la majaji watatu Jaji Charles Nyachae, Monica Mugenyi na Jaji Justice Ngie. \n Mwanasheria wa asasi hizi tatu anasema kuwa maamuzi ya mahakama hii yanatekelezeka na wameahidi kurudi mahakamani kuomba amri ya kutekeleza maamuzi hayo iwapo serikali ya Tanzania haitatekeleza uamuzi wa mahakama. \n "Kwa hiyo kwa kusema hayo maamuzi sasa nini kitafanyika, Tanzania ni sehemu ya mkataba wa Afrika Mashariki, inatakiwa itekeleze maamuzi ya mahakama hiyo," wakili huyo amesisitiza. \n Akisoma hukumu hiyo Jaji Nyachae amesema vifungu vilivyo kwenye sheria hiyo ni vibovu na vinakiuka mkataba wa uanzishwaji wa Jumuiya ya Afrika Mashariki. \n Hivyo Jaji ameitaka Serikali ya Tanzania kurekebisha vifungu vya Sheria ya Uhuru wa Habari kutokana na kukiuka Mkataba wa Jumuiya ya Afrika Mashariki. \n “Sheria hii inapaswa kufanyiwa marekebisho ili iendane na mkataba wa uanzishwaji wa Jumuiya,” amesema Jaji Nyachae. \n Akizungumza baada ya hukumu hiyo kutolewa, Katibu wa MCT, Kajubi Mukajanga amesema leo ni siku ya kihistoria na ushindi kwa wanahabari na ushindi kwa Serikali kwani imepewa wasaa wa kwenda kurekebisha sheria hiyo. \n “Demokrasia leo imeshinda haki ya wanahabari kufanya kazi bila kuingiliwa imethibitishwa leo na Mahakama ya Afrika Mashariki,” amesema Mukajanga. \n Katibu mtendaji wa MCT, Kajubi Mukajanga na baadhi ya wanasheria wamezungumzia hatua hiyo huku wakieleza kuwa haki imetendeka na sasa wanasubiri utekelezaji wa amri hiyo kwa upande wa serikali ya Tanzania. \n Mwaka 2016 Bunge la Jamuhuri ya Muungano wa Tanzania lilipitisha sheria yahuduma ya vyombo vya habari ambayo ililalamikiwa na wadau wote kuwa inakandamiza uhuru wa habari hatua iliyopelekea wadau haokwenda mahakamani. \n Imetayarishwa na Mwandishi wetu, Washington DC. ##
Makamo Rais wa zamani wa Marekani, Joe Biden aliangaziwa sana katika mdahalo wa pili wa Alhamisi usiku kati ya wagombea 10 wa chama cha Demokrat akihoji uhusiano wake na wabaguzi wa rangi. \n\nUkosoaji ulijitokeza ndani ya ukumbi wa Miami Florida wakati mgombea mwenza seneta wa California Kamala Haris alivyomkabili vikali Biden na kusema miongo minne iliyopita alipinga kuwepo mabasi ya kuwachukua wanafunzi ili kuziunganisha shule. \n Harris alielezea maskitiko yake makubwa aliposikiliza matamshi ya Biden akikiri kuwa alipokuwa seneta kijana alishirikiana na maseneta wabaguzi kwa kupasisha mswada wa sheria ambao Harris aliutaja kama waubaguzi dhidi ya wamarekani weusi. \n Harris ambaye ni mwendesha mashtaka wa zamani wa serikali alimgeukia Biden na kusema, “Siamini kuwa wewe ni mbaguzi.” Lakini seneta huyo Marekani mweusi aliwafurahisha waliohudhuria mdahalo huo katika ukumbi wa mikutano Miami, Florida aliposema “inaumiza kusikia” kile Biden hivi karibuni alichoeleza kama seneta kijana alifanya kazi na maseneta wabaguzi wa maeneo ya kusini kupitisha sheria za ubaguzi. \n “Hiyo ni kunipa wasifu usiolingana na nafasi yangu katika jamii,” alijibu Biden aliyekuwa amekunja uso wake. “Mimi sikuwa nakubali vitendo vya ubaguzi.” \n Lakini Harris alishinikiza katika shutuma hizo, akimtaka Biden kueleza, "Je, unakubali ilikuwa ni makosa kupinga matumizi ya basi za kuwapeleka wanafunzi shule zilizokuwa zinawaunganisha wanafunzi wa rangi zote? \n Harris alisema alinufaika na mradi wa mabasi ya shule na kumwezesha kuhudhuria masomo katika shule zilizokuwa hazina ubaguzi. \n Mwaka wa 1970, mahakama iliamua kwamba mswada huo wa sheria utenganishe Wamarekani katika miji mingi ya marekani.. ##
Yemen imethibitisha Ijumaa kuwepo ambukizi la kwanza la virusi vya corona lililotokea katika jimbo la kusini la Hadharalmauti lenye utajiri wa mafuta. \n\nKamati ya kitaifa ya dharura kwa ajili ya COVID 19 imetoa taarifa hiyo kwenye twitter bila ya kutoa maelezo zaidi. Imesema mgonjwa anaendelea vizuri na anapewa huduma za afya zinazohitajika. \n Maafisa wa Umoja wa Mataifa wameelezea wasiwasi wao wakisema iwapo virusi hivyo vitasambaa nchini Yemen, athari yake itakuwa janga kubwa, kwa sababu mfumo wa huduma za afya kwa nusu ya raia wote wa Yemen ni duni sana. \n UN imeeleza kuwa taifa hilo linakabiliwa na uhaba wa vifaa muhimu vya matibabu, wataalam wa kutosha na uhaba wa vituo vya kutoa huduma. \n Habari hiyo imefuatia taarifa ya sitisho la mapigano nchini kote kufuati wito wa UN ukizitaka pande zote hasimu duniani kusitisha mapigano ili kutoa fursa kwa misaada ya dharura kufikia nchi hizo kukabiliana na mlipuko wa corona. \n Serikali ya Yemen inayoungwa mkono na Saudi Arabia illitangaza kusitisha operesheni za kijeshi katika kipindi cha wiki maili, lakini waasi wa Kihouthi wanaoungwa mkono na Iran walikuwa hawakubaliana na pendekezo hilo la serikali. \n Imetayarishwa na mwandishi wetu, Washington, DC.. ##
Majambazi yenye silaha yameua watu wasiopungua 50 katika vijiji kadhaa vilivyoko katika jimbo la Kaduna kaskazini mwa Nigeria Jumapili, kwa mujibu wa maelezo ya polisi na wakazi wa eneo hilo. \n\n“Idadi hiyo siyo ya mwisho kuna uwezekano ikaongezeka kadiri juhudi za uokoaji zinavyoendelea,” Zayyad Ibrahim, mbunge nchini Nigeria ameliambia shirika la wakala wa habari la Ufaransa (AFP) Jumatatu. \n Majambazi hao walianza kufyetua risasi kila upande, wakati waumini wakitoka msikitini baada ya sala ya alfajiri, Ibrahim amesema, akiongeza kuwa waliojeruhiwa walipelekwa katika hospitali mbili zilizoko katika eneo. \n Dayyabu Kerawa, diwani katika eneo, amesema mashambulizi hayo yamefanyika kulipiza kisasi operesheni ya jeshi inayofanywa dhidi ya majambazi hao katika eneo. Washambuliaji hao “wamewatuhumu wakazi wa vijiji hivyo kwa kutoa taarifa zao mahali walikojificha kwa jeshi hilo,” amesema.  According to local police, about a hundred armed men attacked the villages of Kerawa, Rago,Zareyawa, Marina, Hashimawa, and Unguwar Barau, all in the Igabi district, shooting residents, and looting and burning homes. \n Kwa mujibu wa polisi wa eneo hilo, takriban watu mia moja wenye silaha walivamia vijiji vya Kerawa, Rago, Zareyawa, Marina, Hashimawa, na Unguwar Barau, ambavyo vyote viko katika wilaya ya Igabi, na majambazi hao walipiga bunduki na kuiba pamoja na kuchoma nyumba za wakati hao.  Last month 21 people, 16 of them belonging to one family, were killed in killed in similar attacks on the village of Bakali in the neighboring Giwa district. \n Mwezi uliopita watu 21, kumi na sita kati yao wakiwa wanafamilia moja, waliuawa katika mashambulizi kama hayo katika kijiji cha Bakali jirani na wilaya ya Giwa.. ##
Rais wa Marekani Donald Trump Jumanne usiku alianza hotuba yake ya tatu ya Hali ya Taifa kwa kuelezea hatua ambazo, alisema, utawala wake umepiga katika kuimarisha uchumi tangu alipoingia mamlakani. \n\nTrump alikuwa akilihutubia taifa kwenye majengo ya bunge ambapo alielezea sera za utawala wake na kusema kwamba alikuwa ametimiza ahadi alizotoa wakati wa kampeni ya kwelekea kwa uchaguzi wa mwaka 2016. \n Hata hivyo, punde tu baada ya hotuba hiyo, Spika wa Baraza la Wawakilishi Nancy Pelosi, akionekana mwenye hasira, alirarua nakala ya hotuba hiyo na kuitupa mezani. \n Awali, Trump alishangiliwa na wabunge wa chama cha Republican muda mfupi baada ya kuanza hotuba yake. \n "Miaka mingine minne! Miaka mingine minne!" walisema. \n Pamoja na kusifia juhudi zake za kuimarisha uchumi, rais huyo, ambaye anakabiliwa na mashtaka ya kutaka kumwondoa mamlakani, aliguzia masuala mengine kadhaa, ikiwa ni pamoja na sera zake kuhusu elimu, uhamiaji, jeshi la Marekani, ugaidi na nafasi za ajira kwa Wamerkani weusi na wanawake. \n Na katika tukio lingine la kushtukiza, Trump alimkaribisha kiongozi wa upinzani wa Venezuela, Juan Guaido, ambaye alikuwa ndani ya ukumbi huo wa bunge. \n Aidha Trump aliwatuza baadhi ya wageni walioalikwa, ikiwa ni pamoja na mtangazaji maarufu wa redio Rush Limbaugh, anayefahamika kwa kutetea sera za Warepublican. \n Limbaugh alitangaza mapema wiki hii kwamba anaugua saratani ya mapafu. \n Mwanzoni mwa hotuba hiyo, tukio lisilo la kawaida lilijiri pale rais huyo alionekana kama alipuuza ishara ya Spika Pelosi, ambaye alikuwa amemnyooshea mkono wa kumkaribisha kwenye jukwaa ili kuanza hotuba yake. \n Trump alipita bila kumwangalia Bi Pelosi na kusimama mbele yake tayari kwa hotuba hiyo. \n Hotuba hiyo ilijiri wakati ambapo Wamarekani wamegawanyika kisiasa kwa, hususan kufuatia hatua ya Baraza la Wawakilishi kuwasilisha mashtaka ya kutaka kumwondoa mbele ya baraza la seneti, huku taifa likielekea kwa uchaguzi mkuu utakaofanyika mwezi Novemba mwaka huu. \n Mchambuzi wa masuala ya siasa Prof Fulbert Namwamba alisema hotuba ya rais huyo ni mkakati tu wa kujitayarisha kwa uchaguzi huo. \n "Yote aliyoyasema kwenye hotuba hiyo ni ya kutaka kujipendekeza kwa wapiga kura," alisema Prof Namwamba katika mahojiano ya moja kwa moja kwa njia ya simu na idhaa ya Kiswahili ya Sauti ya Amerika.. ##
Wananchi wa Jamhuri ya Kidemokrasia ya Congo wameanza Jumapili kupiga kura kwenye uchaguzi wa Rais ambao umechelewa kufanyika kwa zaidi ya miaka miwili. \n\nVituo vya kupigia kura vimefunguliwa na kwa mujibu wa vyombo vya habari nchini humo takriban wapiga kura milioni 40 tayari wamesha jiandikisha kupiga. \n  Rais Joseph Kabila ambaye amekuwa madarakani tangu mwaka 2001 alitangaza mwaka huu kuachia madaraka. \n Lakini siku chake zilizopita kumeshuhudiwa ghasia kufuatia uamuzi kwa kuwanyima karibu watu milioni 1.3 haki ya kupiga kura. \n Upigaji kura ulianza majira ya saa kumi ya alfajiri na utaendelea hadi saa kumi na moja jioni. \n Wachambuzi wa siasa wanasema kuwa uchaguzi huu unatazamiwa utaleta mabadilishano ya kwanza ya madaraka kwa njia ya kidemokrasia tangu nchi hiyo ipate uhuru mwaka 1960. \n Kabila, ambaye amekuwa madarakani tangu kuuawa kwa baba yake 2001, ataachia ngazi katika hatua ya kihistoria. \n DRC imeshuhudia utawala wa kiimla, mapinduzi ya kijeshi na vita vya wenyewe kwa wenyewe tangu lilipopata uhuru kutoka Ubelgiji mwaka 1960.. ##
Waziri Mkuu wa Uhispania Pedro Sanchez analenga ifikapo kipindi cha pili cha mwezi Mei “kufikia upeo wa kupunguza maambukizi,” wakati serikali yake na wengine wakianza kupanga kulegeza masharti magumu yaliyowekwa kudhibiti kuenea kwa virusi vya corona. \n\nAkizungumza katika bunge Jumatano wakati akiomba muda wa amri ya kutotoka nje uliowekwa hivi sasa uongezwe hadi Mei 9, Sanchez amesema Uhispania ikianza kulegeza masharti mchakato utakuwa “hatua kwa hatua.” \n Hilo litakwenda sambamba na tahadhari zilizotolewa na maafisa wa afya wa umma ambao siku za karibuni wamezitaka serikali kuwa waangalifu katika kulegeza masharti upande wa biashara na shughuli za umma, wakisema kuwa kuharakisha hilo kunahatarisha kuzuka maambukizi mapya. \n Uhispania imekuwa moja kati ya nchi zilizoathirika vibaya zaidi na maambukizi duniani, ambapo kuna maambukizi 208,000 yaliyothibitishwa ya COVID-19 na vifo visivyo pungua 21,700.  \n Masharti ya kutotoka nje yalitangazwa katikati ya mwezi Machi. \n Baadhi ya biashara zimeruhusiwa kufunguliwa, na baada ya ukosoaji kutoka kwa wananchi serikali imesema kuanzia Jumapili watoto chini ya miaka 14 wataruhusiwa kutoka nje kutembea. \n Wakati ambapo nchi nyingi duniani zimejikita katika programu za kupima kutambua maambukizi, kuwatenga walioambukizwa na kufuatilia wale waliokuwa wamekaribiana nao, kuna wasiwasi juu ya maeneo ambapo upimaji wa umma haupo na watu wanaishi kwa kuchanganyikana. \n Hii ni pamoja na makambi ya wakimbizi, na Jumatano shirika la Umoja wa Mataifa (UN) linalowasimamia wakimbizi wa Palestina limeripoti ambukizi lililothibitishwa la mtu wa kwanza katika kambi mmoja mashariki ya Lebanon. \n Shirika hilo limesema mwanamke ni Mpalestina kutoka Syria na amepelekwa hospitali mjini Beirut. Limeongeza kuwa linachukuwa hatua muhimu zinazohitajika kuwasaidia familia yake kujitenga na misongamano, na kwamba inapeleka timu ya wataalam kuchukuwa vipimo vya virusi vya corona. \n Serikali pia zinania ya kutafuta chanjo ya COVID-19, hatua muhimu itakayo epusha milipuko mikubwa siku za usoni. \n Robert Redfield, mkurugenzi wa Vituo vya Kudhibiti na Kuzuia Maradhi (CDC), ameliambia gazeti la Washington Post Jumanne kuwa wimbi la maambukizi baadae mwaka huu wakati kipindi cha flu kikianza “kinaweza kuwa kigumu zaidi” na kufanya mfumo wa afya kuelemewa zaidi. \n Marekani na China ni kati ya nchi ambazo hivi sasa zinafanya majaribio ya chanjo za virusi vya corona, wakati maafisa wakisema huenda tafiti hizi zikaendelea angalau hadi mapema mwaka ujao kabla ya chanjo hiyo kuwa tayari kutolewa kwa umma. \n Maafisa wa afya Uingereza wamesema Chuo Kikuu cha Oxford kimepanga kuanza majaribio ya aina moja ya chanjo itakayotolewa kwa watu Alhamisi. \n “Katika hali ya kawaida, kufikia hatua hii ingechukua mwaka mzima,” Waziri wa Afya Matt Hancock amewaambia waandishi.  \n Amekumbusha kuwa kutengeneza chanjo ni mchakato unafanywa “kwa majaribio na kisha kurejea majaribio hayo tena.”. ##
Mashirika ya ndege ya Kenya Airways na RwandaAir mapema leo yametangaza kusitisha safari zote za ndege kuelekea na kutoka China baada ya kirusi hicho kuenea kwenye karibu mataifa mengine 18. \n\nKirusi corona kimesababisha vifo 213 nchini China na maambukizi kwenye mataifa mengine. \n Nchini Kenya, siku ya Jumanne, mwanafunzi aliwekwa kwenye karantini katika hospitali mjini Nairobi, baada ya kuwasili kutoka Wuhan, China, eneo ambalo ndio chimbuko la mlipuko huo. \n Vyanzo vya habari vimesema Kenya Airways imesema kuwa bado iko kwenye mazungumzo na wizara ya afya na wizara ya mambo ya nje juu ya wakati muafaka wa kusitisha safari kwenda China. \n Hata hivyo Kenya imesema safari za mji mkuu wa Thailand, Bangkok zinaendelea kama kawaida. \n Marekani imeonya raia wake kutosafiri hadi China wakati idadi ya vifo kutokana na virusi vya corona, huku Shirika la Afya Duniani, WHO, Alhamisi likitangaza mlipuko huo kuwa dharura ya kiafya inayohitaji hatua za kimataifa. \n Shirika hilo limesema wasi wasi mkubwa ni kutokana na maambukizi kutoka binadamu mmoja hadi mwingine, wakati serikali ya China ikisema kuwa idadi ya kesi za maambukizi zilizodhibitishwa nchini humo imefikia 9,600. \n Mkuu wa WHO Tedros Adhanom Ghebreyesus amepongeza China kutokana na hatua ilizochukua akiongeza kuwa shirika lake halijapendekeza hatua dhidi ya usafiri au biashara na China. \n Tedros Adhanom amesema : "Natangaza dharura ya kimataifa kutokana na mlipuko wa virusi vya corona. Sababu kubwa ya tangazo hili siyo mambo yanayoendelea China bali ni maambukizi yaliotangazwa kwenye mataifa mengine." \n "Wasi wasi mkubwa ulioko ni kuenea kwa kurusi hicho kwenye mataifa yasiyo na uwezo mkubwa wa kudhibiti hali, au ambayo hayapo tayari kukabiliana na janga hilo. Hili naliweka wazi kwamba hatua hii hailengi kutokuwa na Imani na China." \n Imetayarishwa na mwandishi wetu, Washington, DC.. ##
Watumishi kutoka katika kamati tatu za baraza la wawakilishi wanaofuatilia suala la kutaka kumfungulia mashitaka Rais Donald Trump kutokana na mazungumzo yake na rais wa Ukraine wanatarajia kufanya kikao cha faragha Alhamisi na balozi wa Marekani nchini Ukraine aliyejiuzulu hivi karibuni Kurt Volker.    \n\nMaswali yao yanatarajiwa zaidi kulenga juu ya mazumgumzo ya simu ya mwezi Julai kati ya Trump na rais wa Ukraine Volodymyr Zelenskiy. \n Pia wataangaza hatua alizochukuwa Volker baada ya simu hiyo na shughuli za wakili binafsi wa Trump Rudy Giuliani kuhusiana na madai kwamba Trump alimwekea shinikizo Zelenskiy kumchunguza makamu rais wa zamani Joe Biden.  \n Shutuma hizo zilikuja baada ya mtoa taarifa wa siri kutoa malalamiko wiki iliyopita ambayo alisema kwa mujibu wa maafisa wa White House kwamba Trump pia alimwekea shinikizo Zelenskiy kukutana au kuzungumza na watu ambao aliwataja kama wawakilishi wake binafsi juu ya masuala haya ambao ni Rudy Giuliani na mwanasheria mkuu wa Marekani William Barr. \n Imetayarishwa na mwandishi wetu, Washington, DC.. ##
Vikosi vya usalama nchini Burundi vimewaua watu 14 wenye silaha waliokuwa wamevuka mpaka ikidaiwa walikuja nchini humo kufanya mashambulizi.  \n\nPolisi na walioshuhudia tukio hilo wametoa madai kuwa watu hao waliouawa walikuwa na nia ya kufanya mashambulizi katika jimbo la kaskazini magharibi la Bubanza. \n Watu hao kutoka nchi jirani ya Jamhuri ya Kidemokrasia ya Congo (DRC) waliingia jimboni humo Jumanne alfajiri na waliuawa katika wilaya ya Musigat msemaji wa polisi Moise Nkurunziza alisema katika radio ya serikali ya nchi hiyo, RTNB.  \n Kundi hilo lilikuwa na nia ya kurudia mauaji ya Ruhagarika, akiwa na maana shambulizi lililofanywa mwaka 2018, ambalo liliuwa watu wapatao 26. \n Shambulizi hilo lilitokea siku chache kabla ya kura ya maoni ya katiba ambayo ilibadilishwa na kufungua njia kwa Rais Pierre Nkrunzinza kusalia madarakani mpaka mwaka 2034. \n Hata hivyo, nkurunziza amesema hatawania urais katika uchaguzi wa mwakani.. ##
Ripoti kuhusu idadi ya vifo vinavyotokana na Ebola huko mashariki mwa Jamhuri ya Kidemokrasia ya Congo-DRC inaeleza kwamba tangu mwezi Agosti mwaka 2018 zaidi ya watu 1,200 wameshakufa na wengine kadhaa wameambukizwa virusi vya ugonjwa huo \n\nUmoja wa Mataifa sasa ndio utasimamia harakati za kupambana na ugojwa wa Ebola huko mashariki mwa Jamhuri ya Kidemokrasi ya Congo-DRC ili kuhakikisha unatokomeza kabisa ugonjwa huo ambao hadi sasa umeshawaua watu wengi na huku kukiwa na hatari ya kusambaa katika nchi jirani. \n Hatua hiyo ya kuiomba Umoja wa Mataifa usimamie juhudi za kupambana na ugonjwa wa Ebola zimechukuliwa huko Geneva kufuatia ongezeko la vifo vya kila mara vya Ebola katika eneo la Kivu kaskazini pamoja na Ituri huko mashariki mwa DRC kwenye mji wa Butembo mahala ambako kumeshuhudiwa vifo na maambukizi mengi kwa wakazi wa huko. \n Akizungumza na mwandishi wa VOA mbunge wa Beni, Kizerbo Kasereka alieleza kwamba alipokea kwa furaha taarifa za Umoja wa Mataifa kuingilia kati kusimamia utokomezaji wa ugonjwa wa Ebola katika eneo lao. \n No media source currently available. ##
Maandamano katika maeneo ya biashara mjini Hong Kong yamefanyika tena Ijumaa, siku moja baada ya Chama tawala cha Watu wa China CPC kupitisha sheria ya usalama wa taifa kutumika Hong Kong. \n\nWaandamanaji walikusanyika wakati wa chakula cha mchana katika kituo cha biashara klichopo katika eneo lenye harakati katikati ya wilaya ya kibiashara. \n Mwandamanaji Jerome Lau mwenye umri wa miaka 70, amesema :“Kuchukua pumzi yangu ya mwisho, nitajitokeza na kupambana kwa ajili ya uhuru wangu. Hakuna uhuru wa kujieleza, kukusanyika na elimu. Wanajaribu kukandamiza uhuru huo kwa kadiri wanavyoweza.” \n Waandamanaji wakiheshimu amri ya kutokaribiana kuepusha maambukizi ya virusi vya corona walikuwa wamebeba mabango yaliyoandikwa “Iwacheni Huru Hong Kong – Mapinduzi hivi sasa.” \n Mabango mengine yaliyotundikwa katika roshani kwenye magorofa ziliandikwa “ Ikomboeni Hong Kong, Mapinduzi ya Nyakati Zetu” na “Uhuru wa Hong Kong,” kile hasa ambacho waandamanaji wanapigania na nini Beijing wanajaribu kukandamiza. \n Wakati huo huo Polisi walikuwa wamesimama pembeni nje ya kituo cha biashara lakini hawakuonekana kutaka kuingilia kati. \n Waziri wa Mambo ya Nje wa Marekani Mike Pompeo na Spika wa Baraza la Wawakilishi Nancy Pelosi wamepinga sheria mpya ya usalama ya China inayoshinikizwa Hong Kong. \n Kauli nzito za kulaani sheria hiyo imetolewa Ijumaa na Waziri wa Mambo ya Nje wa Ujerumani Heiko Maas, aliyesema Umoja wa Ulaya (EU) unakubaliana kuwa Hong Kong “kiwango chake cha juu cha uhuru wake haiwezekani kuachiwa kukandamizwa.”  \n “Tunatarajia kuwa uhuru na haki za raia zitaheshimiwa na kwa kanuni za nchi mmoja, mifumo miwili,” Maas amesema.. ##
Kenya na Tanzania zinaendelea kutatua mivutano yao ya muda mrefu ya kibiashara, ambayo imesababisha kuzorota kuingia kwa bidhaa zao katika maeneo ya pamoja ya mpakani. \n\nMaafisa wa biashara kutoka nchi hizo mbili walifanya mazungumzo ya pande mbili Arusha, mwezi Aprili, kujaribu kutatua masuala kadhaa yenye utata ya kibiashara, ikiwemo kanuni za asili zilizoko kwa ajili ya baadhi ya bidhaa na utilianaji mashaka wa ubora wa bidhaa ambazo zinauzwa katika mipaka ya pande zote mbili. \n Watu ambao wanafahamu mazungumzo hayo wameliambia gazeti la The East African kuwa mkutano wa kwanza baina ya pande hizo mbili ulifanyika Septemba 2017 na mkutano mwengine umepangwa kufanyika Mombasa mapema Julai 2019. \n Mpaka sasa maafisa wa biashara wamefanya mikutano mitano ya pamoja baina ya nchi hizo mbili tangu 2017. \n Mkutano hiyo inafuatia maelekezo yaliyotolewa na Wakuu wa Nchi mwezi Machi yakiwataka mawaziri wa biashara na wa masuala ya Afrika Mashariki kutoka Kenya na Tanzania kutatua vikwazo ambavyo havihusiani na ushuru ambavyo vinaathiri biashara kati ya nchi hizo mbili. \n “Timu zetu za biashara zimekuwa zikikutana kwa sababu tunataka kutatua masuala haya kwa utaratibu mzuri,” amesema Waziri wa Masuala ya Afrika Mashariki Adan Mohamed.. ##
Mahakama Kuu nchini Kenya Ijumaa imeendeleza marufuku dhidi ya ushoga,na hili linafanya adhabu ya kifungo cha miaka 14 jela kwa wale wenye mahusiano ya jinsia mmoja kuendelea kutumika katika taifa hilo la Afrika Mashariki. \n\nMahusiano ya jinsia moja ni kosa la jinai katika nchi zaidi ya 70 duniani, na karibuni nusu ya hizo ziko Afrika. Afrika Kusini ni nchi pekee ya Kiafrrika iliyoruhusu ndoa ya jinsia moja. \n “Sisi tunalikataa ombi lao na kutupilia mbali rufaa hii,” Jaji Roselyn Aburili aliiambia mahakama iliyokuwa imefurika watu katika mji mkuu wa Kenya, Nairobi, akieleza maoni ya majaji watatu wa jopo lake bila ya kutaja majina yao. \n “Tumegundua kuwa vipengere vilivyokuwa vinahojiwa haviko kinyume cha katiba, hivyo basi rufaa hii ya pamoja iliyoletwa haina ukweli. \n Shirika la habari la Reuters limeripoti kesi hiyo na kueleza kuwa wanaharakati waliokata rufaa kwa ajili ya kuhalalisha ndoa ya jinsia moja wanadai kuwa sheria hiyo inavunja katiba ya Kenya ya 2010 iliyokuwa imeboreshwa, kwa kutoa haki sawa, heshima kwa wote na faragha ya kila raia. \n “Tutakata rufaa. Tunatarajia kuwa mahakama ya rufaa itabadilisha uamuzi huu wa makosa ambao kwa maoni yetu ni kandamizi,” amesema Eric Gitari, mmoja wa waliofungua kesi kupinga katazo hilo. \n Majaji hao walioanza kusikiliza kesi mwaka 2018, walitupilia mbali madai hayo wakisema katazo la mahusiano ya jinsia moja linakwenda sambamba kwa upana zaidi na maadili ya utamaduni wa Kenya ulioelezwa kwa muhtasari katika katiba yake.. ##
Mwanariadha mashuhuri na mshindi wa mbio za Olympiki duniani Eliud Kipchoge ameshinda tena mbio za London Marathon 2019, kwa mara ya nne mfululizo. \n\nKipchoge raia wa Kenya, 34, ambaye alifanikiwa kuvunja rekodi ya dunia ya mbio hizo mjini Berlin 2018, alikamilisha mbio za Jumapili kwa muda wa saa mbili dakika mbili na sekunde thelathini na nane (2: 02: 38.) zilizofanyika katika mji mkuu wa Uingereza. \n Vyanzo vya habari vimeeleza kuwa Kipchoge aliwabwaga wanariadha Mosinet Geremew na Mule Wasihun raia wa Ethiopia ambao waliweza kumaliza mbio hizo katika nafasi ya pili na ya tatu. \n Hata hivyo Kipchoge ambaye alishinda mwaka 2015, 2016 and 2018 mbio hizo za Marathon, hakuweza kuipiku rekodi yake ya Dunia ya sekunde 59 ambayo ilikuwa 2:01:39 aliyokuwa ameiweka katika shindano la mwaka uliopita. \n Kwa mujibu wa shirika la habari la Uingereza, BBC, Mo Farah, raia wa Uingereza alichukuwa nafasi ya tano baada ya kumaliza dakika 3 na sekunde moja nyuma ya Kipchoge, huku Callum Hawkins kutoka Uingereza akimaliza katika nafasi ya 10. \n Pia imesema kuwa Brigid Kosgei, 25, raia wa Kenya alishinda mbio hizo upande wa wanawake na kuwa mwanamke wa kwanza wa umri mdogo kushinda London marathon. \n Mwengine ni Kosgei aliyeweza kumshinda bingwa mtetezi Vivian Cheruiyot kwa kutumia mda wa saa 2:18:20 kushinda mbio hizo kwa mara ya kwanza. \n Imeongeza kuwa Mkenya Vivian Cheruiyot alichukua nafasi ya pili huku Roza Dereje wa Ethiopia akimaliza wa tatu. Muingereza Charlotte Purdue alimaliza nafasi ya 10.. ##
Guterres akiwa nchini Ethiopia alisema Afrika inakuwa mfano kwamba inawezekana kutatua na kuzuia mizozo na ninamatumaini upepo huu unaweza kuendelezwa kwenye maeneo mengine ya dunia. \n\nKatibu mkuu wa Umoja wa Mataifa, Antonio Guterres alisema Jumamosi kwamba chaguzi zilizofanyika kwa amani na maridhiano huko Afrika zilikuwa ishara za upepo wa matumaini kwenye bara hilo. \n Guterres alikuwa anazungumza pembeni ya mkutano wa Umoja wa Afrika katika mji mkuu wa Ethiopia, Addis Ababa, mahala ambako wakuu wa nchi kutoka mataifa wanachama 55 watakutana kuanzia Jumapili. “Huu ni wakati ambapo upepo wa matumaini unavuma kote Afrika. Tumeshuhudia maridhiano kati ya Ethiopia na Eritrea, tumeshuhudia mikataba ya amani huko Sudan Kusini na Jamhuri ya Afrika ya kati-CAR, alisema Guterres. \n Mwaka jana Ethiopia na Eritrea walimaliza vita baridi vilivyodumu miongo miwili wakati Sudan Kusini inajaribu kutekeleza makubaliano ya karibuni ya amani yaliyosubiriwa kwa muda mrefu ili kumaliza mgogoro wa miaka mitano ya umwagaji damu. Jamhuri ya Afrika ya kati-CAR wiki hii ilifikia makubaliano ya amani kati ya serikali na makundi 14 ya wanamgambo ikiongeza matumaini ya kumaliza matatizo ambayo yameikabili nchi hiyo tangu mwaka 2012 na kuzusha mzozo ambao umesababisha vifo vya maelfu ya watu na zaidi ya watu milioni moja kukoseshwa makazi.  \n “Matukio haya yote yamefanikiwa kupitia juhudi za pamoja za Umoja wa Mataifa na Umoja wa Afrika kuhakikisha mizozo ya bunduki itasitishwa kutoka mwaka 2020 na kuendelea kwenye bara la Afrika, alisema Guterres. Aliendelea kusema “ninaamini Afrika inakuwa mfano kwamba inawezekana kutatua mizozo na kuzuia mizozo na ninamatumaini upepo huu unaweza kuendelezwa kwenye maeneo mengine ya dunia”.. ##
Mpango utabadilisha malengo ya namna wahamiaji watakavyopatiwa vibali halali ikitoa kipaumbele kwa wenya ujuzi wa juu na watu wasomi wenye ajira au matarajio ya uwekezaji badala ya mahusiano ya kifamilia kwa raia wa Marekani au mahitaji ya kibinadamu \n\nRais wa Marekani Donald Trump anapanga kutangaza Alhamis pendekezo lake lililosubiriwa kwa muda mrefu la uhamiaji mpango ambao unalengo la kuondoa utaratibu wa wahamiaji kuidhinishwa kutoka mahusiano ya kifamilia na mahitaji ya kibinadamu.  \n Katika mazungumzo na waandishi wa habari ofisa mwandamizi wa utawala alieleza kwamba mpango huo utaimarisha usalama wa mpaka na kuunda mfumo utakaozingatia sifa za mtu akisisitiza kwamba ni suala la ushindani wa uwezo wa mtu. \n Pendekezo la Trump litaendelea kuweka idadi ya kadi za ukaazi halali Marekani maarufu Green Cards inayotolewa kwa takribani watu milioni 1.1 kila mwaka lakini itabadilisha malengo ya namna wahamiaji watakavyopatiwa ikitoa kipaumbele kwa wenya ujuzi wa juu na watu wasomi wenye ajira au matarajio ya uwekezaji badala ya mahusiano ya kifamilia kwa raia wa Marekani au mahitaji ya kibinadamu. \n Hivi sasa asilimia 12 ya wahamiaji wanapewa ruhusa ya kuja Marekani kulingana na ujuzi wao na asilimia 66 kwa sababu ya uhusiano wao na familia ambazo tayari zipo Marekani kihalali. \n Chini ya mpango huo asilimia 57 ya visa za wahamiaji zitatolewa kwa watu wenye ujuzi au zinatolewa kwenye ajira na asilimia 33 pekee ya watu wenye uhusiano wa kifamilia. Visa zinazotolewa kulingana na mahitaji ya kibinadamu zitapunguzwa kutoka asilimia 22 hadi asilimia 10.. ##
Maelfu ya wafungwa wa Cameroon wameachiwa huru kama ilivyoamriwa na Rais wa nchi hiyo  Paul Biya, baada ya serikali yake kuripoti kwamba janga la virusi vya corona lilikuwa linaenea kwa kasi na wafungwa walikuwa miongoni mwa vikundi vilivyoambukizwa  kwa kiwango cha juu. \n\nSerikali haijatoa idadi ya wafungwa walioambukizwa lakini inasema zaidi ya watu 1,500 wamekutwa na virusi vya COVID-19 nchini humo chini ya miezi miwili, na vifo zaidi ya 50. \n Gereza kuu la Bamenda lina wafungwa 403 waliotangazwa rasmi. Cameroon ina magereza 78 yaliyokuwa yamejaa sana na wafungwa 30,000 katika vituo vya mahabusu ambavyo vilijengwa ili kuwahifadhi wafungwa wapatao 9,000 tu. \n Kati ya watu 1,400 waliopata uhuru wao kutoka kwenye magereza ya Bamenda, Bafoussam, Bertoua na Buea ni Emmanuel Ngomba anayesema alikamatwa miaka miwili iliyopita, akiwa na miaka 16, na kushikiliwa katika Gereza Kuu la Buea. \n “Nilitoka nyumbani jioni moja kwenda kuonana na rafiki. Alisema kwamba tunataka kwenda kuchukua vitu kutoka kwa duka la mjomba wake. Tulikwenda huko, tukachukua chupa za gesi na mafuta ya injini. Polisi walinikamata. Gereza sio mahali pazuri,” alisema. \n Ngumba, ambaye alizungumza kupitia App moja ya kutuma ujumbe, alisema alinyimwa haki zake kwa sababu anatuhumiwa kwa wizi na alifungwa gerezani kwa miaka miwili bila kufungulia mashtaka. \n Pierre Tchamba mwenye umri wa miaka hamsini na mbili pia alipata uhuru baada ya zaidi ya miaka 24 katika gereza la Bertoua, ambapo alihukumiwa kifungo cha maisha kwa kuua bila kukusudia na wizi wa kutumia nguvu. \n Tchamba anasema baada ya miaka 24 na miezi minne ya kuwekwa kizuizini katika hali ya kinyama, hatimaye amepata uhuru wake wa shukran kwa COVID-19, ambayo imekuwa ikienea nchini Cameroon na kuwaambukiza wafungwa. \n Mkutano wa dharura uliosimamiwa na Waziri Mkuu wa Cameroon Joseph Dion Ngute wiki iliyopita ulitangaza kwamba COVID-19 ilikuwa tishio katika magereza ya Cameroon lakini haukusema ni wafungwa wangapi walikuwa wameambukizwa au kufa kutokana na janga hilo. \n Mnamo Aprili 15, Rais Biya aliamuru kuachiliwa kwa maelfu ya wafungwa kutokana na wasiwasi juu ya msongamano unavyoeneza korona. \n Chini ya uamuzi wa rais, vifungo vya maisha vilipunguzwa kwa miaka 25 na wale ambao vifungo vya maisha vilipunguzwa hadi miaka 25 waliondolewa miaka mitano kwenye hukumu zao. \n Hukumu za miaka kumi zilipunguzwa kwa miaka mitatu, vifungo vya miaka mitano vikapunguzwa kwa miaka miwili na hukumu za miaka mitatu zilikatwa kwa mwaka mmoja.. ##
Wademokrats wamepinga madai ya mafanikio ya kiuchumi na huduma za afya aliyotaja rais Donald Trump wakati akitoa hotuba yake ya kila mwaka juu ya hali ya Taifa mbele ya mabaraza mawili ya bunge jana usiku.  \n\nRais Trump alitoa hotuba yake bila ya kutaja mashtaka dhidi yake katika Baraza la Seneti ambalo Jumatano linatarajiwa kupiga kura ya kufutilia mbali mashtaka hayo. \n Katika hotuba yake Trump alizingatia zaidi masuala ya ndani ya nchi akilenga kutoa wito kwa wapiga kura kabla ya uchaguzi mkuu baadae mwaka huu. \n Rais Trump alianza hotuba yake juu ya hali ya taifa katika mwaka wa uchaguzi 2020 kwa kukumbushia ahadi zake za kampeni alizotoa 2016. \n Marekani kwanza \n Rais Trump alisema : "Miaka mitatu iliyopita tulianzisha kampeni ya kuifanya Marekani kuwa taifa kuu tena. Hii leo ninasimama mbele yenu kuwaelezeni mafanikio makubwa tuliyoyapata." \n Rais alionesha wazi mvutano uliyopo kati yake na Spika wa Baraza la Wawakilishi Nancy Pelosi kwa kutosalimiana naye alipowasili katika ukumbi wa Bunge kabla ya kuanza hotuba yake. \n Alieleza kuwa hakuna shaka serikali yake imepata mafanikio ya kiuchumi ambayo alisema wademokrat wanapinga. \n Gavana wa Jimbo la Michigan Gretchen Whitmer alijibu hotuba ya Rais akikana madaia ya rais kwamba mpango wa Wademokrat wakupanua mpango wa huduma za afya kugharimiwa na serikali ni mapinduzi ya kisoshalisti. \n Gretchen Whitmer, Gavana wa Jimbo la Michigan \n Whitmer alisema kila Mdemokrati anaegombania kiti cha rais ana mpango wa kupanua huduma ya afya kwa Wamarekani wote. \n "Kila mtu ameunga mkono huduma ya afya ya Obama Care kuwahudumia watu wote. Huenda mipango yao inatafautiana lakini lengo ni sawa. Lakini Rais Trump kwa bahati mbaya ana mpango tofauti, anaomba mahakama kufutilia mbali huduma muhimu za kuokoa maisha," amesema. \n Matayarisho ya uchaguzi \n Akiwa anajitayarisha kwa ucahguzi wa mwaka 2020, Trump anafurahia uchunguzi mpya wa maoni unaompatia kiwango cha juu cha kufanya kazi cha asilimia 49 tangu kuingia madarakani. \n Hata hivyo alizungumzia pia ushirikiano wake na China na mikataba ya biashara na mafanikio yake ya kigeni, iIkiwa ni pamoja na kumualika mgeni maalum Rais wa Venezuela anaetambuliwa na Marekani Juan Guaido.  \n Rais ameeleza kuwa Wamarekani wameungana na wavenezuela katika vita vya kupata uhuru wao. \n Trump aliwahakikishia pia Wamarekani kwamba serikali inashughulikia mlipuko wa virusi vya Corona. \n Ushirikiano na China \n Trump amesema : "Tunashirikiana na serikali ya China na kufanya kazi kwa karibu pamoja kukabiliana na mlipuko wa virusi vya Corona huko China. \n Utawala wangu utachukua hatua zote muhimu kuhakikisha usalama wa raia wetu kutokana na kitisho hicho." \n Lakini wachambuzi wanasema rais hakuzungumzia sana juu ya ushirikiano wa kisiasa pamoja na wademokrats. \n Na mchambuzi wa kisiasa wa chuo kikuu cha American Bill Sweeney anasema kutotaja kesi dhidi yake haimanishi kwamba hajakasirishwa na hali hiyo na mvutano uliyopo. \n "Ni wazi kabisa ulipokuwa anatizama wabunge hukuwaona wademokrats wakimpigia makofi kuhusu masuala yanayohusiana na umoja wa taifa. Wakati huo huo hujamsikia akipendekeza kufanya kazi kwa pamoja pia, jambo ambalo ni kawaida kusisitiza katika hotuba yake juu ya hali ya taifa. \n Trump na Pelosi hawajazungumza tangu mwezi Oktoba na ugomvi wao ulijidhihirisha wazi hapo jana. \n Imetayarishwa na mwandishi wetu, Abdushakur Aboud, Washington, DC.. ##
Ilhan Omar anabadilisha sura nzima ya Bunge la Marekani. Omar – moja wa wawakilishi wawili ambao watakuwa ni Waislam wa kwanza wanawake kutumikia Bunge la Marekani –Congress – wanavaa hijabu. Lakini chaguo lake la hijab kiutaratibu linazuiwa chini ya kanuni za Baraza la Wawakilishi wa Marekani. \n\nBunge la Congress la 116 litakuwa ni lenye mchanganyiko kupita yote yaliyopita. Wakati Wademokrat wakiwa ni walio wengi katika bunge hilo wiki hii, watakuwa wanabadilisha sheria hizo kulingana na hali halisi. \n Kanuni ambayo ingemzuia Omar kuvaa hijab iliandaliwa miaka 181 iliyopita, wakati Bunge la Marekani – Congress ilikuwa ni pahali tofauti. Wanawake na makundi madogo hayakupata fursa kutumikia kama wawakilishi siku za nyuma. \n Wakati wabunge wakiamua “kila mwakilishi lazima awe hajajifunika wakati mkutano wa bunge ukifanyika,” walikuwa wanakusudia utamaduni wa wanaume katika karne ya 19 wa kuvaa kofia. \n Kanuni hii ilikuwa haijawekwa kwa ajili ya kuyabagua makundi madogo ya kidini. \n Lakini hata wakati huo sheria hiyo ilileta utata. Baadhi ya wawakilishi walikuwa wanadai kuwa kuvaa kofia ilikuwa inakumbusha utamaduni muhimu wa Bunge la Uingereza uliokuwa ni ishara ya uhuru kutoka utawala wa kifalme. \n Wengine wanahoji katika hali ya utaratibu wa kila siku, wapi wataziacha kofia zao. \n Lakini kisheria – na kusisitiza kwake juu ya heshima ya utamaduni huo – lilikuwepo tangu zama hizo. Kofia ni moja tu ya vitu vingine vingi vilivyo katazwa ndani ya Bunge. Sigara, chakula na simu haziruhusiwi chini ya kanuni za Bunge.. ##
Kidiplomasia nchi zote mbili zinadai kumiliki eneo lenye zaidi ya kilomita za mraba 100,000 katika bahari ya Hindi ambalo linasemekana kuwa ni eneo lenye utajiri wa rasilimali za asili. Kesi hiyo ilipangwa kuanza wiki ijayo huko The Hague, Uholanzi \n\nSerikali ya kenya inataka kuakhirisha kikao cha kusikiliza kesi juu ya mzozo wa mpaka wa baharini na Somalia, kwa mujibu wa mwanadiplomasia moja aliyezungumzana Sauti ya Amerika. \n Afisa huyo aliiambia Idhaa ya Kisomali ya Sauti ya Amerika kwamba Kenya imeomba kikao hicho kiahirishwe kwa mwaka mmoja ili kuweza kuunda timu mpya ya mawakili. Kesi hiyo ilipangwa kuanza kusikilizwa wiki ijayo kuanzia Septemba 9 hadi 13 kwenye mahakama ya sheria za kimataifa-ICJ huko The Hague, Uholanzi. \n Gazeti la Daily Nation la Kenya pia liliripoti kwamba Kenya inaomba kesi hiyo kuahirishwa ili kupata muda zaidi kuwaandikisha mawakili wapya wa utetezi. Kwa mujibu wa chanzo hicho, serikali ya Somalia imekataa ombi la Kenya la dakika za mwisho mwisho. \n Kenya ipo katika juhudi za kidiplomasia kutaka mzozo wa kesi hiyo usikilizwe nje ya ICJ ikipendekeza Umoja wa Afrika. Somalia inasisitiza kuwa inataka mahakama hiyo ya juu ya kimataifa-ICJ kusikiliza kesi hiyo.. ##
Mbio maalum alizoshiriki Eliud Kipchoge huko Vienna, Austria zimemfanya kuwa mwanariadha wa kwanza duniani kuvunja rikodi ya mbio za marathon kwa kukimbia kilomita 42 chini ya saa mawili, Shirika la habari la Uingereza Reuters limeripoti. \n\nKipchoge, mwenye umri wa miaka 34, ambaye ni raia wa Kenya alikimbia muda wa kilomita 42.2 katika saa moja dakika 59 na sekunde 40 katika mbio hizo zilizofanyika Ineos Challenge mjini Vienna nchini Austria siku ya Jumamosi. \n Kwa hivyo ameweza kupunguza sekunde ishirini katika mbio hizo na kuweza kuvunja rikodi iliyowekwa miaka 65 iliyopita. \n Mwanariadha huyo mashuhuri duniani amelinganisha mbio hizo na mtu wa kwanza kwenda mwezini, kabla ya kuanza kukimbia alisema kwamba ameweka historia sawa na raia wa Uingereza Sir Roger Bannister alivyofanya wakati alipokuwa mtu wa kwanza kukimbia maili moja chini ya dakika nne mwaka 1954. \n ''Nahisi vyema, baada ya Roger Bannister kuweka historia ilinichukua miaka 65. Nimejaribu lakini nimevunja,” alisema raia huyo wa Kenya. \n ''Hii inaonyesha uzuri wa michezo. Nataka kuufanya mchezo huu kuwa safi na wa kufurahisha. Pamoja tunapokimbia tunafanya ulimwengu kuwa mzuri wa kuishi,” alisema Kipchoge. \n Bingwa huyo wa Olimpiki alikuwa ameikosa rekodi hiyo kwa sekunde 25 katika jaribio lake la hapo awali 2017. \n Hata hivyo mafanikio hayo hayataingia katikarikodi mpya ya dunia katika mbio hizo kwani hilo halikuwa shindano. Kundi la wanariadha lilitumika siyo kwa mashindano bali kusaidia kusukuma kasi ya mbio hizo. \n Wakati ilipofahamika kuwa anakaribia kuvunja rikodi hiyo ya dunia, wanariadha walioambatana naye wakati wa mbio hizo ili kudhibiti kasi ya mbio hizo walirudi nyuma na kumwacha bingwa huyo kutimka hadi katika utepe huku akishangiliwa na mashabiki wengi katika mji mkuu wa Austria.. ##
Tamasha la tuzo za Oscar za 91 zilifana usiku wa Jumapili katika jiji la Los Angeles kwenye jimbo la California. \n\nGreen Book, filamu yenye kusisimua inayohusu urafiki kati ya mwanamuziki Mmarekani mweusi na dereva wake mzungu ambaye siyo mstaarabu, ikisimulia hali ilivyokuwa wakati wa kipindi cha ubaguzi nchini Marekani, imeshinda tuzo tatu za Academy ikiwemo katika kundi la Picha Bora. \n Tuzo hiyo iliyokuwa ikitarajiwa sana imekuwa muwafaka katika usiku uliyokuwa umewakutanisha watu wa rangi mbalimbali katika Tamasha la Oscar.  Muigizaji Mahershala Ali wa filamu ya Green Book, ambaye alikuwa anaigiza nafasi ya Don Shirley, alishinda tuzo ya Oscar ya muigizaji msaidizi bora. Filamu hiyo pia imeshinda tuzo ya Oscar ya uandishi wa asili wa filamu uliyo bora. \n Filamu ya Green Book licha ya kupata ukosoaji wa hapa na pale ilishinda kipengele cha picha bora 2019 kwa kazi nzuri waliyoifanya katika filamu hiyo ndani ya Hollywood mwaka 2018. \n Kipengele cha picha bora kilishirikisha filamu nane ambazo baadhi yake zilipewa kipaumbele cha juu na kuchukuwa tuzo hiyo ikiwemo Black Panther au Roma, ambazo zilikuwa na ushawishi mkubwa. Watu wengi walikuwa wanatabiri kuwa huenda zingeweza kufanikiwa kuchukuwa tuzo bora. \n Mahershala Ali muigizaji katika Green Book alishinda tuzo ya Muigizaji Msaidizi Bora kwa ajili ya umahiri aliyouonyesha ndani ya filamu hii. Ambapo pia alishinda tuzo za Oscar 2017 kwenye filamu ya Moonlight. \n Green Book iliingia mtaani Novemba mwaka 2018, filamu iliyogharimu bajeti ya dola milioni 23 na imeingiza mauzo ya dola milioni 83.5 na mkurugenzi wake alikuwa Peter Farrelly. \n Imetayarishwa na Mwandishi wetu, Washington, DC. ##
Wakati Kiongozi wa Kanisa Katoliki Papa Francis akijitayarisha kukutana na maelfu ya vijana kutoka kote ulimwenguni kwa ajili ya “siku ya vijana” wiki hii, amefanya jitihada ya kuungana nao kwenye jukwaa la mtandao wa kijamii - intaneti ambalo watamuelewa kwa urahisi. \n\nKatika sala ya kila wiki ya Angeluis, huko Vatican, jana Jumapili, kiongozi huyo wa kiroho Francis alizindua jukwaa la app yake ya “Click to Pray” ambayo ni rasmi hivi sasa kwa ajili ya mtandao wa sala zinazo endeshwa na Vatican duniani . \n Kwa msaada wa msaidizi wake aliyekamata kifaa cha kielekroniki aina ya tablet, baba mtakatifu aligusa kioo cha tablet akisema kwa maneno yake, "hapa ndio mahala nitaweka maombi kwa ajili ya sala kwa shughuli za kanisa." \n Baba mtakatifu aliwaambia waumini huko katika uwanjwa wa St. Peters square kwamba mitandao ya kijamii ni njia ya kushirikiana na kuelezea azma ya kuimarisha jamii.. ##
Ripoti ya pamoja ya Shirika la Kimataifa la Kazi, ILO, na Mfuko wa Fedha wa watoto wa Umoja wa Mataifa (UN) imeonya mamilioni ya watoto wanaweza kusukumwa kuingia kwenye ajira za kulazimishwa kwa sababu ya kuzorota kwa uchumi kutokana na janga la COVID-19. \n\nLisa Schlein anaripoti kutoka Geneva, kwamba mashirika hayo mawili yanazindua ripoti iliyopewa jina, COVID-19 na ajira kwa mtoto wakati wa Mgogoro kuashiria Siku ya Dunia Dhidi ya ajira kwa watoto. \n Waandishi wa ripoti hiyo wanaonya janga hili la ulimwengu linaweza kubadili miongo kadhaa ya maendeleo thabiti yaliyofanywa katika kupunguza idadi ya wafanyakazi watoto. Katika miaka 20 iliyopita, ILO inasema ajira kwa watoto imepungua kwa milioni 94. \n Takwimu za hivi karibuni zinaweka idadi ya wafanyakazi watoto ulimwenguni kote ni milioni 152, karibu nusu kati ya yao wako kile kinachoitwa ajira ya hatari kwa mtoto. Kazi hizo ni hatari na zinatishia afya ya mwili na akili ya watoto. Ni pamoja na kazi katika sekta za kilimo, madini, ujenzi, viwandani na wafanyakazi wa majumbani. \n Ripoti hiyo inaonya kuwa mamilioni ya watoto huenda wakalazimishwa kuingia katika aina mbaya zaidi ya ajira kwani COVID-19 inaharibu uchumi na familia hazina njia ya msaada. \n Mtafiti mwandamizi na mwandishi mkuu wa ripoti hiyo ya ILO, Lorenzo Guarcello, ameiambia VOA kwamba ushahidi unazidi kuonyesha kwamba ajira ya watoto inaongezeka kadri shule zinavyofungwa wakati huu wa janga la corona. Anasema watoto wengi ambao hawaendi shuleni wanaweza kulazimishwa kufanya kazi za unyonyaji na za hatari. \n Guarcello anasema : "Familia zinatuma watoto kuuza bidhaa barabarani baadhi chakula, maua n.k Kwa hivyo, tayari wanaanza kufanya kazi. Wamewekwa kufanya kazi katika mazingira ya hatari kwa sababu ya kuongezeka, uwezekano wa kuhusika katika sekta isiyo rasmi." \n Guarcello ameongeza kusema Afrika ina idadi kubwa zaidi ya wafanyakazi watoto. Kati ya wafanyakazi watoto milioni 72 duniani anasema milioni 31.5 wako kwenye kazi za hatari. Anasema wengi huajiriwa katika sekta ya kilimo. \n "Tunajua kuwa kufanya kazi katika kilimo kunaweka watoto katika hali hatari kwa kufanya kazi kwa muda mrefu, kufanya kazi kwenye joto na jua kali kwa siku nzima, kwa kutumia mashine hatari na kadhalika," ameeleza.  \n Guarcello anasema ILO na UNICEF wanatengeneza mfano wa kuiga ili kuangalia athari za ulimwengu wa COVID-19. Anasema makadirio mapya ya kidunia yatatolewa mwaka ujao. \n Miongoni mwa mapendekezo yake, ripoti hiyo ya pamoja inataka usalama kamili wa kijamii na upatikanaji rahisi wa mikopo kwa kaya masikini ili kukabiliana na tishio la ajira kwa watoto. \n Imetayarishwa na mwandishi wetu Sunday Shomari, Washington, DC.. ##
Watu nchini Mauritius kuanzia sasa watafanya manunuzi ya bidhaa muhimu kwa siku maalum ambazo zimetengwa kulingana na herufi ya kwanza ya jina lao la pili, ikiwa ni hatua ya kuzuia kusambaa kwa virusi vya corona. \n\nWaziri Mkuu Pravind Jugnauth amesema hatua hiyo huenda ikasaidia kuepusha misongamano, na kuongeza kuwa wanunuzi watapewa muda wa dakika 30 kununua bidhaa.  \n Hii ina maana kwamba wale ambao majina yao ya mwisho yanaanza na herufi A mpaka F watafanya manunuzi siku ya Jumatatu na Alhamisi na wenye majina ya wisho yanayo anzia G mpaka N watafanya manunuzi siku ya Jumanne na Ijumaa na wenye majina ya mwisho O mpaka Z watafanya manunuzi Jumatano na Jumamosi.  \n Maduka yatafungwa siku ya Jumapili.  \n Jumanne taifa hilo la kisiwani liliripoti kifo cha tano kufuatia mlipuko wa COVID-19 tangu kuripotiwa maambukizi nchini humo.  \n Muathirika wa karibuni alikuwa mwanamme mwenye umri wa miaka 71 ambaye alilazwa hospitali tangu Jumapili.  \n Mamlaka zinasema watu 161 wenye Covid-19 wanatibiwa katika mahospitali kote nchini humo.  \n Kiasi cha watu 1,709 wako katika karantini kwenye vituo maalum vya serikali na hoteli binafsi.  \n Waziri mkuu pia ametangaza kuongeza muda wa kuzuia watu kutosha nje mpaka Aprili 15.  \n Imetayarishwa na mwandishi wetu, Khadija Riyami, Washington, DC.. ##
Waziri Mkuu mstaafu Edward Lowassa amerejea Chama cha Mapinduzi (CCM) Ijumaa, nchini Tanzania. Lowassa alikuwa mgombea wa kinyang’anyiro cha urais kupitia tiketi ya Chama cha Demokrasia na Maendeleo (Chadema) katika Uchaguzi mkuu 2015. \n\nKurejea kwa Lowassa kulikuwa kukitabiriwa na baadhi ya watu, lakini mara kadhaa Lowassa alikanusha kuwa anampango wa kurudi katika chama hicho. \n Vyanzo vya habari vinasema hatua hiyo imewashitua watu wengi, kwa sababu ya kile ambacho kilisababisha yeye kuhama chama hicho. \n Lowassa baada ya kuitumikia CCM kwa kipindi kirefu alikihama chama cha hicho kufuatia mvutano uliotokea baada ya kutoidhinishwa na chama hicho kuwa mgombea wa urais. \n Sherehe za mapokezi yake wakati akirejea rasmi Ijumaa zilifanyika katika ofisi ndogo ya CCM iliyoko Lumumba Dar es Salaam na kupokelewa na Mwenyekiti wa chama hicho John Magufuli. \n Lowassa mara kadhaa amefanya mazungumzo na Rais John Magufuli, Ikulu ya Tanzania. \n Kumekuwa na wimbi la wanachama wa upinzani kuingia CCM tangu Magufuli achaguliwe 2015, kitu ambacho kimekuwa kikizungumziwa katika duru za siasa kwamba kinadhoofisha upinzani.. ##
Msaada huo ni hatua ya kwanza katika kujibu kile maafisa wa Marekani wanachokiita shambulizi la Iran lililofanywa mwanzoni mwa mwezi huu kwenye vinu vya mafuta vya Saudi Arabia \n\nPentagon inapeleka Saudi Arabia betri za makombora aina ya Patriot, mifumo minne ya rada na kiasi cha wanajeshi 200 ili kusaidia kulinda anga ya nchi hiyo ya kifalme dhidi ya mashambulizi zaidi. \n Msemaji mkuu wa Pentagon, Jonathan Hoffman alisema Alhamis upelekaji huo utaongeza nguvu ya ulinzi wa makombora ya anga kwenye miundo mbinu muhimu ya kijeshi na kiraia nchini humo. Hoffman aliongeza kuwa betri mbili zaidi za patriot na mfumo wa ulinzi wa teknolojia ya juu-THAAD pia unaandaliwa kupelekwa huko ili kujikinga dhidi ya makombora kama ikihitajika. \n Msaada huo ni hatua ya kwanza katika kujibu kile maafisa wanachokiita shambulizi la Iran lililofanywa mwanzoni mwa mwezi huu kwenye vinu vya mafuta vya Saudi Arabia. \n Ofisa mmoja wa Marekani aliiambia Sauti ya Amerika-VOA kwamba shambulizi lilianzia huko kusini magharibi ya Iran na kwamba Marekani ina ushahidi zaidi wa kuunga mkono madai yake, sio tu mabaki, japokuwa hakuna ushahidi wowote uliotolewa na Marekani hadi hivi sasa.. ##
Polisi nchini Tanzania wamethibitisha Jumanne kuwa wanamshikilia mwandishi wa habari Erick Kabendera ambaye Jumatatu iliripotiwa kuwa amechukuliwa na watu wasiojulikana. \n Kamanda wa Polisi Kanda Maalum, Dar es Salaam, Lazaro Mambosasa aliwaambia waandishi wa habari mjini Dar es salaam Jumanne kuwa Kabendera anashikiliwa kuhojiwa kuhusu uraia wake. Mambosasa alisema polisi ililazimika kumkamata Kabendera baada ya kushindwa kuripoti kituo cha polisi kama alivyotakiwa. \n Kabendera, mwandishi wa habari za uchunguzi katika magazeti ya ndani na nje ya nchi, alikamatwa nyumbani kwake Jumatatu katika mazingira yaliyozusha wasiwasi kwamba waliomchukua sio polisi baada ya polisi kusema hawana habari yoyote kuhusu kukamatwa kwa mwandishi huyo. \n Baada ya habari kuanza kuripotiwa katika vyombo vya ndani na nje ya nchi pamoja na mitandao ya kijamii polisi katika wilaya ya Kinondoni, Dar es salaam, walithibitisha Jumatatu usiku kuwa mwandishi huyo amekamatwa na yuko mikononi mwa polisi. \n Ndugu wa Kabendera wanasema mwandishi huyo alizaliwa Bukoba, mkoa wa Kagera, mwaka 1980. Alikwenda chuo kikuu cha Dar es salaam, na ameishi maisha yake yote nchini Tanzania.. ##
Serikali ya China imetangaza Jumatatu kwamba inahitaji misaada ya vifaa vya huduma za afya na maski zinazotumika katika vyumba vya upasuaji wakati idadi ya vifo kutokana na ugonjwa unaosababishwa na kirusi corona ikiongezeka na kufikia 360. \n\nIdadi hiyo hivi sasa imepita idadi ya vifo vilivyotokea wakati wa mlipuko wa homa ya mafua, Sars, miaka 20 iliyopita, na idadi ya watu walioambukizwa imepinduk 17 200. \n Idadi ya vifo 57 vilivoripotiwa Jumatatu ni idadi kubwa ya siku moja tangu ugonjwa kugunduliwa mwaka 2019 katika mji wa kati wa Wuhan. \n Msemaji wa Wizara ya Mambo ya Nchi za Nje Hua Chunying amewaambia waandishi habari kwamba China inahitaji kwa dharura maski na mavazi ya kujikinga na maambukizi ya virusi. \n Tangazo hilo limetolewa wakati serikali ya Bejing ilikuwa inafungua hospitali ya muda yenye vitanda elfu 1 iliyojengwa kwa haraka ili kuweza kukabiliana na mlipuko huo wa kirusi corona. \n Virusi hivyo vimeshaenea katika nchi 24 za dunia licha ya kwamba serikali mbali mbali zinachukuwa hatua za tahadhari ambazo hazijawahi kushuhudiwa. \n Mkuu wa Shirika la Afya Duniani, WHO, Tedros Adhanom Gehebreyesus amesema Jumatatu kwamba hakuna haja ya kuchukua hatua ambazo zitaingilia kati usafiri wa kimataifa na biashara katika kujaribu kuzuia kuenea kwa virusi vya corona. \n Tedros ameiambia bodi ya watendaji wakuu wa WHO kwamba wanatoa wito kwa nchi zote kutekeleza maamuzi kulingana na ushahidi uliyopo, akirudia uamuzi wake wa mwishoni mwa Januari alipotangaza dharura ya kimataifa.. ##
Mchambuzi wa kiuchumi mjini Juba alieleza inaonekana Ezekiel Gatkuoth alifukuzwa kazi kwa sababu hakuwa muwazi namna fedha za wizara hiyo zilivyokuwa zikitumika na huwenda amevunja sheria kuweka fedha ndani ya akaunti kwenye benki ya serikali \n\nRais wa Sudan Kusini, Salva Kiir amemfuta kazi mkuu wa wizara muhimu ya mafuta ambayo inaingiza zaidi ya asilimia 90 ya mapato ya serikali ya Sudan Kusini. Kiir alichukua hatua hiyo Alhamis kumfuta kazi Ezekiel Lol Gatkuoth baada ya kuongoza wizara hiyo kwa miaka mitatu na nafasi yake kuchukuliwa na Awow Daniel Chuang. \n Hata hivyo Rais Kiir hakutoa sababu za kufanya mabadiliko hayo lakini mchambuzi wa kiuchumi anayeishi mjini Juba alieleza inaonekana Gatkuoth alifukuzwa kazi kwa sababu hakuwa muwazi kuhusu namna fedha za wizara hiyo zilivyokuwa zikitumika na huwenda amevunja sheria kuhusu namna ya kuweka fedha ndani ya akaunti kwenye benki moja ya serikali. \n Naye mchambuzi wa sera Augustino Ting Mayai wa taasisi ya SUDD yenye makao yake Juba alieleza kwamba katika mwaka wa kwanza wa Ezekiel Lol Gatkouth kama waziri wa mafuta, uzalishaji mafuta na mapato ni kwamba mapato ya serikali yalipunguka wakati mzozo ulipokuwa unaendelea nchi nzima pale bei ya mafuta iliposhuka kwenye soko la kimataifa.. ##
Waziri Mkuu wa Uingereza Boris Johnson amesema ataheshimu utaratibu wa sheria lakini Uingereza itajiondowa kutoka Umoja wa Ulaya (EU) ifikapo Oktoba 31. \n\nJohnson alikuwa anazungumza mjini New York, anakohudhuria mkutano wa Baraza Kuu la Umoja wa Mataifa, baada ya mahakama kuu ya Uingereza kwa sauti moja kuamua kwamba hatua yake ya kuahirisha kikao cha Bunge imekwenda kinyume cha sheria na haiwezi kutekelezwa. \n Vyama vya upinzani mara moja vimemtaka waziri mkuu ajiuzulu na kikao cha bunge kuitishwa Jumatano. \n Mahakimu 11 wa mahakama kuu ya Uingereza kwa sauti moja walisema hatua ya Johnson kumshauri Malkia Elizabeth kuahirisha kikao cha bunge inakwenda kinyume na katiba. \n Bunge liliahirishwa na waziri mkuu hapo sep[temba 10 wakati wa majadiliano juu ya pendekezo la Johnson kutaka uchaguzi wa mapema kufanyika kabla ya muda wa Uingereza kujiundowa kutoka umoja wa Ulaya hapo Oktoba 31. \n Johnson alitaka kupewa nafasi ya kuiondoa Uingereza kutoka EU hata ikiwa hakuna mkataba ya kuondoka unafikiwa jambo ambalo upinzani umepinga vikali. \n Baraza kuu la bunge, lnalofahamika kama House of Commons litakutana tena kesho kufuatoia uwamuzi huo wa mahakama na spika wa baraza hilo John Brecow anasema kitakua kikao cha kawaida bila ya kipindi cha maswala na majibu. \n Viongoi wa chama kikuu cha upinzani cha Labour kimesema kitafikishahoja ya kutokuwa na imani na wazir mkuu, wakisema ametumia vibaya mamlaka yake na kumpotosha Malkia. \n Johnson alichukua madaraka baada ya alieymtangulia Theresa May kushindwa mara tatu kulihimiza baraza kuu la bunge kuidhinisha makubaliano yake aliyofikia na wakuu wa EU. \n Imetayarishwa na mwandishi wetu, Abdushakur Aboud, Washington, DC.. ##
Rais wa China Xi Jinping, amekutana na Rais Uhuru Kenyatta wa Kenya, ambaye yuko China akihudhuria mkutano wa ushirikiano wa kimataifa kuhusu ujenzi wa reli na barabara. \n\nHii ni mara ya tatu Kenyatta kukutana na Xi Jinping katika kipindi cha mwaka mmoja, ambapo Xi Jinping amesema mkutano huo ni muhimu kwa ajili ya kuboresha uhusiano mwema kati ya Kenya na China. \n Xi Jinping, amesema anafurahishwa na jinsi Kenyatta alivyo na msimamo thabithi dhidi ya shutuma zinazotolewa kuhusu ushirikiano kati ya nchi hizo mbili, na ushirikiano wa China na Afrika. \n Viongozi hao wamekubaliana kuimarisha uhusiano wao katika kufanikisha miradi mbalimbali. \n Imetayarishwa na mwandishi wetu, Washington DC.. ##
Nchi 12 barani Afrika, zikiwemo Tanzania, Burundi, Uganda, zimepitisha sheria au sera “zinazokandamiza kimakosa” asasi zisizokuwa za kiserikali na jumuiya za kiraia ambazo ziko hatarini, imeeleza taasisi inayofuatilia demokrasia, Freedom House, katika ripoti yake mpya. \n\n"Vikwazo dhidi ya NGOs vinaathiri uwezo wa jumuiya za kiraia kujipanga, na raia, kuweza kuziwajibisha serikali na kusimamia haki za binadamu,” amesema Godfrey M. Musila mwandishi wa ripoti iliyotolewa Jumanne na Taasisi inayojitegemea yenye makao yake Washington. \n No media source currently available \n Udhibiti wa madikteta au serikali kandamizi \n Ameongeza kuwa vipingamizi vilivyowekwa na serikali” bila shaka vinaambatana na hatua nyengine za kuzuia aina nyengine za uhuru” na kuimarisha udhibiti unaofanywa na serikali au mtu anayetawala kwa mabavu. \n Ripoti hiyo inaangalia vipingamizi vilivyoanza kuwekwa kwa jumuiya za kiraia tangu mwaka 2004, hususan vikundi vinavyo jishughulisha na haki za binadamu na masuala ya utawala. \n Hatua kama vile kuweka ugumu katika usajili au kuzuia wafanyakazi wa kigeni na misaada ya kifedha zimekuwa zikitekelezwa katika nchi zifuatazo : Algeria, Burundi, Misri, Ethiopia, Rwanda, Sierra Leone, Sudan Kusini, Sudan, Tanzania, Tunisia, Uganda and Zambia. (Ethiopia imeondoa vikwazo hivyo mwezi Februari, 2018.) \n Nchi zilizochelewesha kutekeleza \n Ripoti hiyo inasema kuwa vikwazo dhidi ya NGO vimewekwa pembeni au vinaweza kutekelezwa nchini Misri, Malawi, Msumbiji, Rwanda, Sudan na Zambia. \n Vikwazo kama hivyo vilianzishwa lakini vikatupiliwa mbali na viongozi, vikakataliwa na bunge, au vikafutwa na mahakama katika nchi sita : Kenya, Angola, Congo-Brazzaville, Malawi, Nigeria and Zimbabwe \n ​Ethiopia imepiga hatua kuondoa vikwazo \n Ethiopia mwaka 2009 ilikuwa imeweka kile Musila anachokieleza kwa VOA kama ni vikwazo “kandamizi” – kama vile kuzuia makundi ya haki za binadamu kushiriki katika uhamasishaji – lakini iliziondoa baada ya Waziri Mkuu Abiy Ahmed kuchukua madaraka Aprili 2018. \n Na katika nchi hii ya Pembe ya Afrika inang’ara. Lakini nyingi kati ya nchi 20 zilizofanyiwa utafiti katika ripoti hii, hatua ziko tayari au zinachukuliwa na sheria zinabadilishwa sio tu kuminya rasilmali za sekta ya jumuiya za kiraia, lakini pia serikali inaweka vizuizi imara zaidi dhidi yao,” amesema Musila.. ##
Mcheza filamu mkongwe wa Bollywood nchini India, Rishi Kapoor amefariki Alhamisi mjini Mumbai baada ya kuugua kwa miaka miwili saratani ya damu, Leukemia. \n\nNyota huyo wa filamu amefariki akiwa na umri wa miaka 67, alipata umaarufu kwa picha aliyocheza utotoni ya “Mera Naam Joker,” (My Name is Joker) ilipelekea kukonga nyoyo za mamilioni ya washabiki ikisimulia mapenzi ya utotoni, “Bobby” mwaka 1973. \n Habari za kifo chake ilikuwa ni pigo la pili kwa kampuni ya filamu ya Bollywood Hindi na mamilioni ya washabiki wake – baada ya Kapoor kufariki siku moja baadae, msiba huo ukitanguliwa na mcheza filamu mashuhuri Irrfan Khan, aliyefariki kutokana na saratani. \n Kapoor aliwahi kutibiwa katika hospitali ya New York kwa mwaka mmoja kabla ya kurejea India mwezi Septemba mwaka 2019. Alikuwa amelazwa katika hospitali ya Mumbai Jumatano. \n “Madaktari na wauguzi katika hospitali hiyo wamesema alikuwa akiwaburudisha hadi mwisho wa uhai wake. Alikuwa ni mcheshi na mwenye matuamini ya kuishi kwa kipindi chote cha miaka miwili ya matibabu yake katika mabara mawili alikokuwa akitibiwa,” familia ya Kapoor imesema katika tamko lake. \n Kapoor alikuwa ni wa kizazi cha tatu katika familia maarufu ya Bollywood ambayo inamchango mkubwa katika sekta hiyo ya filamu.. ##
Martin Luther King Jr., ni muasisi wa harakati za haki za kiraia nchini Marekani, ambaye aliuwawa zaidi ya miaka 50 iliyopita, Aprili 4, 1968. \n\nMwanzo wa maisha yake \n Martin Luther King Jr. alizaliwa Jan 15, 1929, katika mji wa Atlanta, Jimbo la Georgia. Alikuwa ni mtoto wa Martin Luther King Sr., ambaye ni mhubiri maarufu na kiongozi wa kupigania haki za raia, na mama yake Alberta King, ambaye alikuwa ni mwalimu. \n King anasema kuwa alikuja kuwa na ufahamu zaidi juu ya ubaguzi katika umri wa miaka 6, wakati baba wa moja wa rafiki zake ambaye ni mzungu alikuwa hawezi kumruhusu mtoto wake kucheza naye. \n Maandalizi ya maandamano \n King alipata umaarufu katikati ya kipindi cha mwaka 1950 wakati kama mhubiri kijana aliongoza kwa mafanikio harakati za kuondoa ubaguzi ulioigubika sekta ya usafiri wa mabasi ya umma huko mjini Montgomery, Jimbo la Alabama, akisukuma mji huo kuondoa vitendo vya ubaguzi kwa abiria ambao ni watu weusi. \n Aliandaa maandamano kupinga ubaguzi huo kipindi chote cha mwaka 1950 na 1960 dhidi ya ubaguzi ulio kuwepo upande wa kusini ya Marekani kwa ajili ya kupigania usawa wa watu weusi na haki za kupiga kura. \n ​Falsafa ya amani \n King alikuwa anafahamu njia kuu ya mafanikio katika harakati za haki za kiraia ilikuwa ni kufuata mkakati wa kuandamana kupinga ubaguzi bila ya uvunjifu wa amani, ikiwa ni njia mbadala wa harakati za kutumia silaha. \n King amesema alikuwa amehamasishwa na mafundisho ya kiongozi wa India Mahatma Gandhi. \n Harakati hizo za kupinga ubaguzi zilijaribiwa katika maeneo kama vile Birmingham, Alabama, ambako polisi walitumia mbwa washambuliaji na maji ya zima moto kuwatawanya waandamanaji watoto wa shule na huko Selma, Alabama, ambako maandamano ya 1965 yanakumbukwa kama "Bloody Sunday" (Umwagaji wa damu siku ya Jumapili) kutokana na polisi kuwashambulia na kuwajeruhi waandamanaji. \n Maandamano ya Mjini Washington \n Hotuba ya King maarufu “I Have a Dream” (ninayo ndoto) ilianzisha kile kilichokuwa ni harakati za watu wengi zaidi weusi wa upande wa Kusini na kampeni hizo za kupigania haki za raia kuenea nchini kote Marekani. \n Ilipofika August 1963, msukumo huo muhimu wa kuleta haki uliongozeka nchini kote, na watu weusi na wazungu 250,000, walisafiri kwenda makao makuu ya Marekani; kushiriki katika mandamano hayo yaliyofanyika Washington. Maandamano hayo yalifanyika kwa amani na hapajakuwa na kukamatwa kwa mtu yeyote. \n Ushindi wa kisiasa \n Harakati za haki za binadamu zilifikia kilele chake mwaka 1964, wakati Rais Lyndon Johnson aliposaini Sheria ya Haki za Raia ikipiga marufuku ubaguzi wa rangi katika maeneo ya umma na King alishinda Tuzo ya Amani ya Nobel. Mwaka uliofuatia, Sheria ya Haki ya Kupiga Kura ilizuia vitendo vilivyo kuwa vikifanywa na wabaguzi kuwazuia watu weusi kushiriki kupiga kura. \n Kuuwawa King \n April 4, 1968, King aliuwawa kwa kupigwa risasi moja katika nyumba ya malazi mjini Memphis, Jimbo la Tennesse, ambako alikwenda kuwaunga mkono wafanyakazi wanao safisha mji walio kuwa katika mgomo. James Earl Ray, mbaguzi, ambaye alikiri kumpiga risasi King na kutumikia maisha yake yote Jela. \n King, ambaye alikufa akiwa na miaka 39, alitoa hotuba usiku mmoja kabla ya kifo chake ambacho kiliashiria kuuwawa kwake. "Na tayari nimeiona ardhi iliyo ahidiwa, pengine sito weza kufika pale na nyinyi, lakini nataka mjue usiku huu kwamba sisi kama watu tutafika pale tulipoahidiwa," alieleza.. ##
Watu wapatao 15,000 bado wanahitaji kuokolewa kutoka maeneo yaliyoathiriwa na mafuriko baada ya kimbunga Idai kupiga eneo la kati la Msumbiji wiki iliyopita, Waziri wa Ardhi na Mazingira Celso Correia amesema Alhamisi. \n\n“Jana tulikuwa tumepata hisabu ya kuwa watu 15,000 bado wanahitaji kuokolewa Alhamisi – watu hao 15,000 wako katika hali mbaya. Bado wako hai, tunawasiliana nao, tunawapelekea chakula, lakini inatulazimu kuwaokoa na kuwaondoa katika maeneo hayo ya mafuriko,” aliwaambia waandishi wa habari. \n Hadi Allhamisi asubuhi vifo 200 vimethibitishwa kutokea Msumbiji, zaidi ya 100 Zimbabwe na karibu 60 nchini Malawi. Mamia wamejeruhiwa na wengine wengi hawajulikani waliko. Zaidi ya watu milioni mbili na nusu wameathirika kutokana na upepo mkali na mvua zilizoletwa na kimbunga Idai katika eneo la Kusini mwa Afrika. \n Marekani yajiandaa kuanza shughuli za uokozi \n Idara ya maendeleo ya kimataifa ya Marekani, USAID, imetangaza Alhamisi inasubiri kibali kutoka serikalini kuzindua mpango wa kupeleka timu ya kutoa misaada ya dharura ambapo itatumia ndege za kijeshi katika operesheni hiyo kufuatia janga la mafuriko yaliotokana na kimbunga Idai. \n Tayari kuna ndege ya kijeshi ya Marekani Jijini Maputo ikisubiri amri ya Washington kuanza kusaidia kutoa huduma za dharura katika maeneo ambayo watu wamekwama kutokana na mafuriko hayo, ameleza afisa muandamizi wa USAID. \n UN yatoa dola milioni 20 \n Nayo idara ya huduma za dharura ya Umoja wa Mataifa imetangaza Jumatano kwamba imetenga dola za Marekani milioni 20 kutoka mfuko wa kukabiliana na dharura CERF ili kuhakikisha msaada unawasili katika maeneo yaliyoathirika zaidi. \n Kwa upande wake Uingereza imetangaza msaada wa dola milioni 6 , huku Tanzania ikiwa imepeleka tani 238 za chakula na dawa kwa nchi tatu zilizoathirwa za Msumbiji, Malawi na Zimbabwe. \n Shirika la Msalaba Mwekundu  \n Shirika la Msalaba Mwekundu linasema wasiwasi uliyopo hivi sasa ni njia gani itumike kuwaondoa aelfu ya watu amabo wako katika vijiji vya mbali na hofu ni huenda mvua hizo zikaendelea na pia uwezekano wa kuzuka kwa magonjwa ya kuambukiza yanayotokana na maji yasiyo salama. \n Shirika hilo imeeleza Jumatano kwamba watu 910 waliokolewa huko Beira, 210 kwa helikopta tano na wengine 700 kwa boti. \n Msumbiji yaanza kampeni maalum \n Wakati huohuo kazi za kusafisha, kuondoa vifusi na kutathmini uharibifu uliotokana na kimbunga cha hatari cha Idai zimeanza Msumbiji, huku shughuli za uokozi zikiendelea, na tayari juhudi hizo zimeweza kugundua miili zaidi wakati walipowasili maeneo ambayo hayakuweza kufikiwa wakati mafuriko yanatokea. \n Wakati operesheni hiyo ikiendelea, misaada zaidi kutoka mataifa mbali mbali imeanza kuwasili Msumbiji na Zimbabwe ambapo watu wapatao miloni 1.7 wameathirika. \n Taarifa zaidi zinaeleza kuwa wakazi wa mji wa bandari ya Beira kati kati ya Msumbiji wameanza kazi ya usafishaji na kurudi nyumbani kutathmini uharibifu ulosababishwa na kimbunga Idai kilichopiga kwanza katika mji huo siku ya Alhamisi na kusababisha vifo vya mia ya watu. \n Asilimia 90 ya miundombinu imeharibika \n Asilimia 90 ya miundo mbinu ya mji huo imeharibika hakuna maji wala umeme na Matilde Cunhaque, mtaalamu wa afya katika chuo kikuu cha John Hopkins ametembelea mji huo na kueleza kwamba hali ni mbaya sana. \n Matilde Cunhaque anasema :Hatuna nishati, asili mia 99 ya nguzo za umeme zimeanguka hakuna umeme. Kituo cha mtambo wa umeme kimepoteza paa lake lote na hata makao makuu ya shirioka la umeme limeharibika. Kila kitu kimeharibika hospitali zinakabiliwa na hali ngumu , hakuna mawasiliano wala maji ya kunywa. \n Kufikia Jumatano watu 300 wametangazwa rasmi wamefariki Msumbiji, wakati wafanyakazi wa uokozi wakisema wanashindwa kuwafikia wale waliokwama juu ya paa za nyumba. \n Rais wa Zimbabwe \n Rais Emmerson Mnangagwa wa Zimbabwe alitembelea wilaya ya Chimanimani kilichoathirika zaidi na mafuriko na kusema amekwenda kutathmini binafsi hasara iliyopitikana na kiwango cha msaada unaohitajika. \n Emmerson Mnangwagwa ameeleza : “Mataifa kama Afrika Kusini, Botswana, Namibia, na Angola zimeeleza kwamba zinataka kujua mahitaji yetu na tunajishughulisha kukusanya bidhaa tunazodhani ni muhimu zinazohitajikaili tuweza kuwasaidia wamnaoathirika.” \n Rais Filipe Nyusi wa Msumbiji aliyetembelea kwa helikopta mji wa Beira siku ya Jumatatu amesema ana hofia idadi ya waliofariki huenda ikafikia elfu moja na kutangaza hali ya dharura katika maeneo yaliyoathirika. \n Changamoto za uokozi \n Msemaji wa shirika la kimataifa la msalaba mwekundu Caroline Haga ameliambia shirika la habari la AFP kwamba wafanyakazi wa uokozi wanakabiliwa na changamoto kubwa kuwafikia wanaohitaji msaada na wana wasiwasi na huzuni, kwani siku ya Jumanne walifanikiwa kuwaokoa watu 167 na kwamba muda unakimbia haraka sana na watu bado wamekwama na wako hatarini. \n Papa Francis aeleza masikitiko yake \n Kiongozi wa Kanisa Katoliki duniani Papa Francis alieleza masikitiko yake na kutoa rambirambi zake kwa walioathiriwa na maafa hayo. \n Papa ameeleza : “Mnamo siku chache zilizopita mafuriko makubwa yamesababisha maafa na uharibifu katika maeneo mbali mbali ya Msumbiji, Zimbabwe na Malawi. Ninaeleza machungu yangu na kuwaombea waathiriwa na familia zao Mwenyezimungu awabariki na nina watakia afweni wanaokumbwa na janga hilo.” \n Hata hivyo Umoja wa Mataifa umeeleza kuwa msaada wa dharura umeshaanza kuwasili katika baadhi ya maeneo huku wananchi wakilia hawana kitu cha kula kwa muda wa siku 6 baada ya kimbunga kupiga eneo hilo. \n Mkazi wa Beira \n Julia Luis, mkazi wa Beira, amesema kuwa : “Hatuna kitu chochote kilichobaki, hatuna chakula, hatuna kitu ni tatizo kubwa. Usiku hatupati chakula, hatuna blanketi la kujifunika, tunataabika sana hadi hii leo.” \n   \n Imetayarishwa na Mwandishi wetu, Abdushakur Aboud, Washington, DC.. ##
Mamlaka inayoangazia utendakazi wa polisi nchini Kenya IPOA, Jumatano ilisema kwamba Wakenya wapatao 15 wameuawa na polisi katika taifa hilo la Afrika Mashariki katika kipindi hiki ambacho kumewekwa marufuku ya kutoka nje usiku, kati ya masharti mengine, kama hatua za kudhibiti kasi ya ongezeko la maambukizi ya virusi vya Corona. \n\nKwa mujibu wa ripoti iliyotolewa mjini Nairobi na mamlaka hiyo, maafisa sita wa polisi watashtakiwa kwa makosa ya mauaji na unyanyasaji, baadhi wakituhumiwa kuhusika kwa vitendo vya kufyatua risasi kiholela dhidi ya raia wakati wakitekeleza masharti ya marufuku hiyo. \n Polisi pia wanatuhumiwa kwa kutumia nguvu kupita kiasi badala ya kutii sheria wakati wakitekeleza majukumu yao. \n Nalo shirika la umoja wa mataifa la kutetea haki za binadamu, pia linawashutumu polisi wa Kenya kwa makosa mbalimbali, ikiwa ni pamoja na mauaji na unyanayasaji wa kingono kwa baadhi ya raia. \n Hata hivyo, idara ya polisi imesema matukio yatanayotajwa katika ripoti hizo, yanatakiwa kufanyiwa uchunguzi wa kina. \n Tangu masharti mbalimbali kuwekwa na serikali ya Rais Uhuru Kenyatta katika juhudi za kupambana na ugonjwa huo wa Corona, Wakenya katika miji mbalimbali wamekuwa wakilalamikia hulka ya polisi kutumia nguvu kupita kiasi, na kuwanyanyasa kwa njia mbalimbali.. ##
Timu za waokoaji bado zinajaribu kuwatafuta na kuzifikia jamii za watu wa Bahamas ambao wametengwa na mafuriko na vifusi vya nyumba zao baada ya kimbunga Dorian kupiga eneo hilo. \n\nWakati huohuo idadi ya watu waliokufa katika janga hilo wamefikia 43 na kunauwezekano wa kuongezeka zaidi, maafisa wa ngazi ya juu wamesema. \n Waziri wa Afya Duane Sands amesema jioni siku ya Ijumaa katika ujumbe wa maandishi aliyopeleka shirika la habari la AP kuwa vifo zaidi 13 vimethibitishwa mbali ya vile 30 vya hapo awali. \n “Tunategemea idadi hiyo kuongezeka,” amesema Sands. \n Waziri wa Usalama Marvin Dames amesema vyombo vya usalama bado vinafanya bidi ya kumfikia kila mtu, lakini timu hizo haziwezi kusonga mbele kutokana na vizuizi vya miti iliyoanguka na vifusi vingine kwa sababu inawezekanakuna miili ambayo bado haijagunduliwa. \n “Tumewahi kupitia janga kama hili siku za nyuma, lakini siyo katika kiwango hiki cha uharibifu,” Dames amesema. “Huku ni wakati mgumu sana na pia hali tete sana. \n Hata hivyo amesema anaelewa kwa nini wananchi wanalalamika ambao wanapaza sauti kuomba msaada baada ya maisha yao kuharibika kutokana na kimbunga Dorian, lakini alitoa wito watu wawe wavumilivu wakati serikali ilifanya juhudi ya kuwafikishia msaada wa dharura. \n “Hakuna kinachoweza kufanyika kwa siku moja. Hisia kwamba juhudi za haraka lazima zifanyike ni kawaida, ‘Tupelekeni kila kitu kinachohitajika mara moja,’ lakini ukweli ni kwamba unaweza tu ukapeleka msaada wa kiwango fulani kwa wakati mmoja,” amesema. \n Juhudi za kutafuta wahanga na walionusurika ziliendelea kwa siku tano baada ya kimbunga Dorian kupiga Bahamas. Kimbunga hicho kilikuwa kinasafiri maili 185 (kilomita 295) kwa saa ambacho kiliangamiza nyumba zisizo kuwa na hisabu. Maafisa wanasema watu 43 wamethibitshwa kupoteza maisha lakini walitahadharisha kuwa idadi hiyo inaweza kuongezeka. \n Taasisi, nchi na makampuni mbalimbali, ikiwemo Umoja wa Mataifa, Serikali ya Marekani, Jeshi la Ufalme wa Uingereza, Shirika la ndege la American Airlines, Ufalme wa Caribbean, kwa pamoja wamepeleka chakula, maji, majenereta, vifaa vya kuezeka nyumba, tochi na mahitaji mengineyo. Seneta wa Marekani Marco Rubio wa Florida amesema Shirika la misaada la Marekani limeitaka Wizara ya Ulinzi kutoa ndege zenye uwezo wa kubeba mizigo mizito ili kupeleka mahitaji hayo Bahamas.. ##
Ripoti ya Kamati ya Kimataifa ya Kuwalinda Waandishi wa habari (CPJ) inayopima kiwango  cha vitendo vya uvunjifu wa sheria kimataifa iliyotolewa wiki hii inataja nchi ambazo waandishi wanauawa na wauaji kutochukuliwa hatua.  \n\nRipoti hiyo inayojulikana kama Global Impunity Index iliyotolewa na CPJ ya kipindi kati ya Septemba 1, 2019 hadi Agosti 31, 2019, inaorodhesha nchi zilizokithirisha mauaji ya waandishi wa habari ulimwenguni. \n Kati ya nchi hizo Somalia inaongoza katika orodha hiyo kwa mwaka wa tano mfululizo. Katika kipindi cha miaka kumi ambacho kilifuatiliwa na ripoti hiyo, waandishi wa habari 318 waliuawa kutokana na kutekeleza majukumu yao maeneo mbalimbali duniani. \n Asilimia 86 ya matukio hayo, katika nchi hizo hakuna kati ya taasisi au watu waliofanya vitendo hivyo vya kinyama mafanikio ya hatua za kisheria kuchukuliwa na kukutikana na hatia. \n CPJ ilichambua maombi 53 ya kisheria yaliyotumwa na India kwa kampuni ya Twitter tangu mwaka 2017 na kugundua kuwa Twitter ilikuwa imezuilia idadi ya ujumbe wa tweets zaidi ya 920,000 kutoka katika akaunti zenye mafungamano na Kashmeer nchini India. \n Akaunti nyingi zaidi zilikuwa zimezuiliwa India katika kipindi cha pili cha mwaka 2018 kuliko akaunti za maeneo mengine duniani, kwa mujibu wa ripoti ya uwazi ya Twitter. Takwimu hizo zilizokusanywa na CPJ zinapatikana katika rikodi za umma.  Nchini China vyombo vya usalama vilimkamata na kumweka kizuizini mwandishi wa kujitegemea Sophia Huang Xueqin kufuatilia ripoti zake za maandamano yanayoendelea Hong Kong. \n Ripoti za Huang za hivi karibuni alizoweka katika blogi yake ni pamoja na habari zinazoelezea kushiriki kwake katika maandamano huko Hong Kong na habari nyingine inayohusu unyanyasaji wa kingono katika mji wa Chengdu, jimbo la Sichuan.. ##
Mbio za uchaguzi kumteua mgombea urais wa chama cha Demokratiki imepunguza idadi ya wagombea waliokuwa zaidi ya 20 kufikia wagombea muhimu wawili baada ya matokeo ya kishindo Jumanne kwa upande wa Makamu wa Rais wa zamani Joe Biden na Senetor wa jimbo la Vermont Bernie Sanders. \n\nBiden alishinda majimbo nane na Sanders manne, likiwemo jimbo muhimu la California, wakati upigaji kura ukitambaa katika ngazi ya kitaifa ambapo kinyang’anyiro kinaendelea katika majimbo kutoka pwani hadi pwani. \n Sanders pia ameshinda majimbo ya Magharibi ya Colorado na Utah pamoja na jimbo lake la nyumbani la Vermont upande wa kaskazini mashariki ya Marekani. \n Biden, katika kinyang’anyiro cha tatu cha kuwania urais wa Marekani, aliongoza maeneo yote ya Kusini, na hivyo kushinda Virginia, North Carolina, Alabama, Oklahoma, Tennessee na Arkansas, pamoja na Minnesota na Massachusetts. \n Mapema Jumatano, Biden na Sanders walikuwa wanachuana kwa karibu huko Texas na Maine, ambapo uchaguzi ni mkali na matokeo bado hayajakamilika. Uchaguzi wa Texas ulishangaza kwa matokeo ya awali ya kitaifa yalionyesha Sanders akiwa anaongoza, lakini ikageuka kuwa ni mapambano jioni Jumanne. \n Matokeo hayo yalikuwa kwa ujumla yanafanana na tafiti zilizofanywa kabla ya uchaguzi ikionyesha Biden akishinda majimbo mengi zaidi uchaguzi wa Super Tuesday, lakini Sanders akishinda maeneo yenye wajumbe muhimu kwa siku hiyo, zaidi kutokana na matokeo ya California na Texas. \n Sanders ameonyesha kujiamini katika mkutano wake wa hadhara uliofanyika Vermont Jumanne, akisema siyo tu kwamba atakuwa mteule wa chama cha Demokratiki, lakini atamshinda Rais wa Republikan Donald Trump. \n “Huwezi kumshinda Trump na siasa zile zile za zamani. Tunachohitaji ni siasa mpya zinazoleta tabaka ya wafanyakazi katika harakati zetu za siasa, zitakazowaleta vijana katika harakati zetu za kisiasa, ambazo mwezi Novemba itawaleta wapiga kura wengi zaidi katika historia ya siasa za Marekani,” amesema Sanders. \n Ushindi wa Biden, uliokuja siku tatu baada ya ushindi wa kishindo huko South Carolina, ulielekeza nguvu mpya katika kinyang’anyiro hicho na huenda atachuana na Trump uchaguzi mkuu wa mwezi Novemba. Biden alishinda uchaguzi wa South Carolina kutokana na kuungwa mkono kwa nguvu zote na wapiga kura Wamarekani weusi.. ##
Wapiga kura nchini Uingereza wameanza kupiga kura mapema Alhamisi kwenye uchaguzi mkuu wa mapema ambao huenda ukaleta suluhisho lililosubiriwa kwa muda mrefu kwenye mgogoro kuhusu kujiondoa kwa taifa hilo kwenye Umoja wa Ulaya (EU), hatua iliyoidhinishwa kupitia kura ya maoni 2016. \n Waziri mkuu wa Uingereza, Boris Johnson amelenga kampeni yake kwa kauli mbiu ya 'Get Brexit Done', amesema kuwa iwapo chama chake cha Conservative kitapata wingi kwenye bunge, basi ataweza kishinikiza mkataba wa Brexit uliokataliwa awali na kuhakikisha kuwa Uingereza inajiondoa kwenye Umoja wa Ulaya ifikapo Januari 31. \n Mpinzani wake mkuu kutoka chama cha Labor, Jeremy Corbyn amesema kuwa iwapo atashinda, Uingereza itaitisha kura nyingine ya maoni ili wakazi waamue iwapo bado wanataka kuondoka kwenye Umoja wa Ulaya, au wabaki miongoni mwa mataifa 28 wanachama. Johnson alichukua madaraka mwezi Julai baada ya mtangulizi wake.. ##
Jeshi la Majini la Marekani limesema lilikuwa linaendelea kutoa msaada Alhamisi baada ya meli mbili za mafuta kushambuliwa katika Rasi ya Oman. \n\nManuari ya Marekani US Fifth Fleet yenye kituo chake Bahrain ilipokea taarifa kutoka meli hizo mbili za mafuta kuwa ziko hatarini. \n Shirika la habari linaloendeshwa na serikali ya Iran limeripoti kuwa jeshi la majini la Iran liliweza kuwaokoa mabaharia 44 kutoka katika meli hizo na vyombo vyote viwili vilikuwa vinawaka moto. \n Rasi ya Oman iko karibu na njia kuu inayopita meli zinazobeba mafuta ghafi, ambayo iko kati ya Rasi ya Uajemi na Rais ya Oman. \n Waziri wa Mambo ya Nje wa Iran, Javad Zarif, ambaye alikuwa mwenyeji wake Waziri Mkuu wa Japan Shinzo Abe aliyetembelea Iran wiki hii, amesema kupitia akaunti yake ya Twitter : Dhana haitaanza kueleza nini kinaweza kuwa kilitokea asubuhi hii.” \n Habari zaidi zinasema kuwa meli hizo zina mafungamano na Japan. \n Mwezi uliyopita, Umoja wa Falme za Kiarabu uliituhumu Iran kwa kuweka mabomu ili kulipua meli za mafuta nje ya pwani ya UAE. Iran hata hivyo ilikanusha kuhusika na shambulizi hilo.. ##
Wazazi wawili wamejipata katika hali ya kuchanganyikiwa baada ya mtoto wao kutangaza azma yake ya kuwapeleka mahakamani na kuwafungulia mashtaka ya kumzaa yeye. \n\nRaphael Samuel, mwenye umri wa miaka 27, ambaye ni raia wa India, anasema yalikuwa makosa makubwa kwa wazazi wake kumzaa bila ya idhini ya maoja kwa moja kutoka kwake. \n Kwa mujibu wa shirika la habari la Kanak la nchini India, Samwel amesema hata ingawa anafahamu kwamba haiwezekani kwa mtu kupeana idhini ya kuzaliwa, anashangaa ni kwa nini watu huzaliwa bila yao kueleza azma au nia ya kuishi maisha hapa duniani. \n Samwel amesema anawasiliana kwa karibu sana na mawakili wake ambao, alieleza, hi karibuni watawasilisha kesi hiyo kwa msingi kwamba hafai kuendelea kupata mateso anyoyapoitia hapa duniani kwa sababu haukuwa uamuzi wake kuzaliwa. \n Lakini ingawa suala kama hilo linaweza kuzua mtafaruku kwa familia nyingi, wazazi wa Samuel, ambao wote wawili ni mawakili, hawaonekani kubabaishwa na mpango wa mwanao kuwapeleka mahakamani. \n Sikiliza: \n No media source currently available \n   \n "Itakuwa vigumu sana kwao. Wamesema hata kama wewe ni mtoto wetu, na unatupenda na tunakupenda, tutakushinda mahakamani,' alisema Samuel. \n "Mimi nataka iwe kesi yenye haki, ili umuhimu wa kauli yangu uonekane," aliongeza. \n Kavita Karnad, ambaye ndiye mamaye Samuel amesema yuko tayari kukubali kwamba alifanya makosa kumzaa samwel iwapo mlalamishi ataishawishi mahakama. \n Samwel anasema kwamba anaamini dunia hii bila wanadamu ingekuwa pahali pema kwa viumbe vingine, ikiwa ni pamoja na mimea. \n Ingawa mipango yake hiyo imewashangaza watu wengi, kuna baadhi ambao wanasema kwamba anahitaji kupelekwa hospitali ili kupimwa akili, kwani, wanasema, huenda ana dalili zinazopelekea watu kujitoa uhai. \n Tukitoka India, tupige kiguu na njia hadi barani Afrika, ambako vituko haviadimiki. \n Mtu mmoja anashikiliwa kwenye kituo cha polisi mjini Athi River nchini Kenya, baada ya kukamatwa kwa shutuma zisizo za kawaida. \n Moses Opanga, ambaye alikuwa amewaambia majirani zake kwamba mama yake alikuwa amekufa, alikamatwa baada ya kile polisi wanasema ni kubainika kwamba alikuwa amewatapeli majirani na waumini wenzake.. \n Majirani wamekiambia kituo cha televisheni cha NTV, kinachopeperusha matangazo yake kutoka mjini Nairobi, kwamba mtu huyo aliokota Zaidi ya shilingi elfu sita kama mchango kutoka kwao, lakini walipofika katika kijiji ambako walitarajia kumzika mamake mshukiwa, waligundua kwamba mamake hakuwa amekufa. \n Majirani hao walikuwa wamesafiri kwa takriban kilomita 400 mjini Kitale, Magharibi mwa Kenya lakini mtu huyo alitoroka na kuwaacha vinywa wazi. \n Habari njema ni kwamba, mamake mshukiwa huyo bado yu hai licha ya kwamba hata naye alistaajabishwa mno na yale aliyoyafanya mtoto wake.. ##
Vita vya maneno kati ya Marekani na China vinavyo ongezeka juu ya chanzo cha mlipuko wa virusi vipya vya corona vimesababisha thamani ya hisa kwenye masoko ya Ulaya kuanguka wakati ikianza shughuli za biashara wiki hii. \n\nThamani ya kipimo cha hisa cha Paris CAC-40 imeshuka kwa zaidi ya asilimia 4 na thamani ya kipimo cha hisa cha Frankfurt DAX imepata hasara ya asilimia 3.6 katikati ya siku wakati biashara ikiendelea. \n Wakati huo huo kipimo cha hisa cha thamani ya kipimo cha hisa cha Hong Kong, Hang Seng imeshuka kwa kiwango cha kustaajabisha cha asilimia 4 na ile ya hisa za Seoul, KOSPI ilipata hasara ya asilimia 2.6, wakati thamani ya hisa ya Sydney ilikuwa iking’ara katika kanda hiyo, kwa kupanda asilimia 1.4. \n Masoko ya Japan, China na Thailand yalikuwa yamefungwa kwa ajili ya siku kuu katika nchi hizo. \n Wawekezaji wana wasiwasi kuwa mvutano wa kibiashara kati ya nchi mbili zenye uchumi mkubwa kuliko nchi zote duniani zinakaribia kuanza upya kutokana na tuhuma za uongozi wa Trump. \n Trump anadai kuwa virusi vya corona vilivyo gundulika katika mji wa kati wa Wuhan mwisho wa mwaka 2019 vilitokea kwenye maabara ya kutafiti kinga dhidi ya maambukizi ya virusi vinavyo wadhuru binadamu na wanyama, hata baada ya idara za ujasusi za Marekani kufikia uamuzi kuwa virusi vya COVID-19 haikutengenezwa na mtu wala haitokani na vinasaba. \n Waziri wa Mambo ya Nje wa Marekani Mike Pompeo Jumapili aliishutumu Beijing kwa kuficha hali mbaya iliyokuwa ikiendelea juu ya virusi hivyo na kuendelea kuhodhi shehena za vifa vya matibabu. China imerejea mara kadhaa kukanusha tuhuma hizo. \n Kwa upande wa mafuta, bei zimeshuka ambapo mafuta ghafi ya Marekani kwa kipimo cha West Texas ilikua dola 18.26 kwa pipa ikiwa chini kwa asilimia 7.6, wakati bei ya kimataifa ya mafuta ya Brent, inauzwa kwa dola 25.80 kwa pipa, ikiwa imeshuka kwa asilimia 2.4. \n Bei ya mafuta zimeporomoka kutokana na masharti ya karantini yaliyowekwa duniani kote na kusababisha kutokuwepo mahitaji ya mafuta na hivyo mafuta kufurika katika soko. Pia imesababisha bei ya mafuta ghafi Marekani kufikia chini ya sifuri kwa pipa wiki mbili zilizopita. \n Bei inapokuwa chini ya sifuri inamaanisha wazalishaji wa mafuta wanawalipa wanunuzi kuhamisha mafuta yao kutoka katika bohari yao kutokana na wasiwasi watashindwa kuwa na uwezo wa kuhifadhi mafuta mengine yanayoendelea kuzalishwa.. ##
Trump anayegombania kiti cha rais Marekani mwaka 2020 alisema hatofanyakazi na wa-Demokrats juu ya masuala ya kukarabati miundo mbinu au jambo jingine lolote hadi uchunguzi unaofanywa juu yake unamalizika \n\nVita vipya vya maneno vimezuka mjini Washington kati ya Rais Donald Trump na Spika wa Baraza la Wawakilishi Nancy Pelosi kutokana na kuongezeka kwa uchunguzi unaofanywa na wabunge kwamba Trump alihusika katika kuficha ukweli wa mambo. \n Trump anayegombania kiti cha rais Marekani mwaka 2020 alisema hatofanyakazi na wa-Demokrats juu ya masuala ya kukarabati miundo mbinu au jambo jingine lolote hadi uchunguzi unaofanywa juu yake unamalizika. \n Sauti ya Amerika ilizungumza na mchambuzi wa masuala ya kisiasa Profesa Patrick Nighula wa chuo kikuu cha South Carolina na kumuuliza iwapo rais hataki kufanya kazi na wademocrats ni namna gani wataweza kufikia matakwa ya wananchi waliowapigia kura.  \n No media source currently available \n Ugomvi huu ulianza Jumatano wakati Rais Trump alipowasili bila kutarajiwa mbele ya waandishi wa habari walioitwa ghafa kwenye bustani ya Rose Garden. Trump aliwasili hapo baada ya kuvunja mkutano uliopangwa ndani ya ofisi yake na viongozi wa bunge wademokrats ili kujadili juu ya miradi ya kukarabati miundo mbinu ya nchi. \n Trump alikua anazungumzia matamshi yaliyotolewa na spika wa baraza la wawakilishi Nancy Pelosi baada ya kukutana na wademokrats bungeni kujadili suala la uwezekano wa kumfunglia mashtaka rais. \n Tangu wakati huo viongozi hao wawili kwa siku nzima wamekuwa wakirushiana maneno kwenye majukwa na matukio mbali mbali. \n Trump na wademokrats wanaodhibiti baraza la wawakilishi la bunge wako katika mvutano mkali wa kupigania madaraka juu ya uwezo wa wabunge kumchunguza rais baada ya kumalizika kwa uchunguzi wa Mueller juu ya ikiwa Russia iliingilia kati uchaguzi wa marekani 2016. \n Trump anasema hawezi kufanya kazi na wademnokrats katika mazingira kama haya. Hivyo anawataka kuacha kabisa uchunguzi huo wa uwongo. \n Muda mfupi baadae mkuu wa wachache katika baraza la seneti Chuck Schumer alimshutumu rais kwa kupanga kwa makusudi tukio la Jumatano kama kisababu cha kukwepa majadiliano. \n Wachambuzi wanasema mvutano huu kwa upande mmoja ni kichekesho lakini wakati huo huo ni tukio muhimu ambalo halifahamiki lita athiri vipi kazi za vyombo hivyo viwili vya utawala.. ##
Spika wa Bunge la Jamhuri ya Muungano wa Tanzania Job Ndugai amekosoa vikali hotuba iliyotolewa na chama cha upinzani Chadema akisema kiongozi huyo amekuwa na ajenda isiyotaka kuitendea haki Tanzania hasa katika kipindi hiki cha janga la corona. \n\nSpika Ndugai \n Spika amesema kiongozi huyo wa kambi ya upinzani bungeni Freeman Mbowe kwanza amekuwa mtoro kuhudhuria vikao vya bunge na pia amekuwa akitoa shutuma zisizo na ukweli wowote. \n “Ajifunze kubadilika Freeman Mbowe, amekuwa kiongozi muda mrefu, usiwapelekeshe wabunge wako kiasi hicho. Wabunge wakipata mshahara wanakatwa kupelekwa kwenye chama chake. Matumizi ambayo wala hayaeleweki. Waliniambia mimi ndio Spika wao. Situngi maneno. Kwa nini mnachukuwa fedha za wabunge hawa? Piga hesabu ya miaka 5 uone. Ni bilioni kadhaa. Zikisha fika hakuna transparency yoyote. Wanatumia wanavyotaka. Huwezi kuwa kiongozi namna hiyo. Jirekebishe na kusema wenzako. Na sisi lazima tukwambie maneno ambayo lazima urekebike.,” amekosoa Spika.  \n   \n Mwenyekiti Mbowe \n Katika mkutano wake Jumapili Mwenyekiti huyo wa Chadema Freeman Mbowe aliikosoa vikali serikali na kulishutumu bunge kwa namna linavyo shughulikia janga la corona. \n Katika hotuba iliyopangwa tangu awali Mwenyekiti wa chama cha upinzani cha Chadema, Freeman Mbowe alijibu baadhi ya hoja za Rais Magufuli na kusema njia inayotumiwa na Tanzania katika kupambana na Covid-19 inaiweka nchi hiyo katika hatari. \n Bila kutoa takwimu Mbowe alisema Tanzania bado inakabiliwa vikali na ugonjwa Covid-19. Aliongeza kuwa serikali ya Tanzania ingali na nafasi ya kuchukua baadhi ya hatua zaidi hata kwa kiwango kidogo ili kukabiliana na janga hilo badala ya kuficha ukweli. \n Mbowe alitoa rai rasmi kwa Rais Magufuli akimsihi kwamba washauri wake wanamwogopa na hawamuelezi hali halisi ya ugonjwa huo nchini Tanzania. \n Kiongozi huyu amesema kuweko kwa taarifa za nchi jirani kufunga mipaka na hata kuzuia Watanzania kuingia katika nchi hizo au kuwekewa utaratibu mpya wa masharti inatokana na kukataa ushauri wa kisayansi. \n Siku za nyuma niliwahi kutoa tahadhari tusipokubali kufanya amri ya kutotoka nje hata ikiwa ni sehemu tu ya amri hiyo tutatengwa. \n Amesema "mwanzoni tulizungumza kujifunza kutoka uzoefu wa nchi nyingine katika kupambana na janga la corona, sasa tunazungumzwa na nchi nyingine kama kielelezo hasi cha vita dhidi ya janga la corona Afrika na duniani. \n Posho \n Wakati huo huo Spika amemtaka kiongozi huyo kurejesha fedha alizopewa ambazo zilitolewa kama sehemu ya wabunge wanaohudhuria vikao vya bunge lakini pamoja na baadhi ya wabunge wenzake walisusia vikao hivyo. \n “Fedha ambayo hukustahili kuichukua rudisha, usitafute visingizio ninafuatwa, ninasemwa, ungekuwa umerudisha ungesemwa? Unapaswa kurudisha mara moja. \n Na kitendo cha kwamba mpaka leo tarehe 18, unaendelea mgomo wako. Sasa bado hivi naongea na nyinyi hajarudisha fedha, kuonyesha kwamba alikuwa na nia ya kuchukuwa hizo fedha kwa hiyo arudishe hizo fedha, hilo ni jambo la haraka. \n Spika : “Waandishi na hakika hizo fedha zitarudi. Hilo wala msiwe na wasiwasi. Njia gani nitatumia nyie wala msiwe na wasiwasi. Hilo niachieni mimi na hakika, kwamba hizo fedha za umma zitarudi. Kwa upande huo ataniona mbaya bure. Ili tuelewane basi arudishe fedha hizo na awashauri wenzake ambao bado hawajarudisha warudishe fedha hizo. Na wengi wao wamekwisha kurudisha.” \n Amesema mwanasiasa huyo amekuwa akitumia janga la kama kigezo cha kuisema serikali jambo ambalo amesisitiza kwamba halikubaliki hata kidogo. \n Ndugai amuonya Mbowe \n Freeman Mbowe ukimdharau rais wetu umetudharau sisi wote, kufanya kazi na sisi itakuwa vigumu sana. Yule ndio mkuu wa nchi. Jiepushe sana njia hizo unazoziendea, kwa sababu hazikusaidii. Anasema nchi hii uchumi umeharibika, umekwisha kwanza kwa sababu watalii hawaji hapa, kwenye hotuba yake. \n Hivi nyinyi watalii siku hizi wanakwenda nchi gani? Wanaenda nchi gani? Hizo nchi jirani mtalii gani anakwenda wapi? Huko Rwanda anakosifia kuna mtalii anayekwenda? Huko Uganda kuna mtalii, Kenya kuna mtalii? Wapi kuna utalii? Unaponda nchi yako bila sababu yoyote. Na hii ni pandemic ni tatizo la dunia. Halikuletwa na mtu. Na kubeba nongwa kila wakati, kuzungumzia kana kwamba kuna jambo limeletwa na kundi fulani. Sijambo ambalo ni sawasawa.. ##
Waziri Mkuu wa Uingereza Boris Johnson ameruhusiwa kutoka hospitali Jumapili baada ya kuwekwa katika matibabu katika chumba cha mahtuti kutokana na maambukizi ya ugonjwa mpya wa virusi vya corona.  \n\nHata hivyo waziri mkuu hataanza kazi mara moja, kwa mujibu wa taarifa ya ofisi yake, ikiongeza kuwa ataendelea kusubiri ili apate nafuu zaidi akiwa nyumbani kwake. \n Johnson alikuwa amelazwa hospitali ya St. Thomas mjini London wiki moja iliyopita, siku kumi baada ya vipimo kuonyesha ana virusi vya corona. \n “Bado sitakuwa nimewashukuru madaktari na wauguzi vya kutosha, wameokoa maisha yangu,” Johnson aliwaambia wafanyakazi wa huduma ya afya ya taifa katika hospitali hiyo Jumapili – ikiwa ni kauli yake ya kwanza kutoa tangu alipopelekwa katika kitengo cha watu mahtuti. \n Wakati Johnson akiendelea kupata nafuu, waziri wa mambo ya nje Dominic Raab amekuwa akikaimu nafasi ya uwaziri mkuu. \n Katika salamu kadhaa kwenye mitando ya jamii, ofisi ya waziri mkuu iliyoko Downing Street imewatakia Waingereza Jumapili ya Pasaka njema ikiwakumbusha kuwa makanisa yataendelea kufungwa na amri ya kutotoka majumbani itaendelea kutekelezwa. \n Wakati huohuo Uingereza inakabiliwa na makadirio ya kusikitisha kwamba inawezekana ikawa iliyoathiriwa vibaya zaidi na virusi vya corona katika bara la Ulaya. \n Idadi ya vifo Uingereza imefikia 9,875 hadi kufikia wikiendi ambapo watu 900 walikufa siku ya Jumamosi.. ##
Seneta wa jimbo la Vermont la Marekani, Bernie Sanders, Jumatatu alimuidhinisha aliyekuwa makam wa rais Joe Biden kuwa mgombea wa urais kwa chama cha Democratic. \n\nKatika mawasiliano kupitia njia ya video iliyowaunganisha wawili hao, Sanders aliahidi kumsaidia Biden kushinda uchaguzi wa Novemba mwaka huu, akimtaja Trump kuwa mtu hatari zaidi katika historia ya hivi karibuni ya Marekani. \n Sanders na Biden walikuabliana kuunda tume maalum zitakazofanya kazi kwa pamoja kuhusu maswala ya sera, jinsi ya kushughulikia maswala muhimu ya mabadiliko ya hali ya hewa, afya na uhamiaji, miongoni mwa mengine. \n Sanders aliahidi kuleta Pamoja timu yake ya kampeni na kushirikiana na ya Biden katika kampeni kuelekea uchaguzi mkuu wa mwezi Novemba mwaka huu. \n “Tunakuhitaji katika White House. Nitafanya kila niwezalo kuhakikisha kwamba hilo linafanikiwa, Joe,” Sanders alimwambia Biden katika video iliyowekwa kwenye wavuti wa Biden na kusambazwa kwa mitandao ya kijamii. \n Seneta huyo alimkosoa Rais Trump kwa jinsi amesimamia janga la maambukizi ya virusi vya Corona, pamoja na kumtaja kuwa mbaguzi mkuu wa rangi miongoni mwa mengine, akisisitiza kwamba anastahili kuondolewa madarakani. \n Hatua ya Sanders kumuunga mkono Biden ambaye amakuwa mshindani wake mkuu katika kinyang’anyiro cha tiketi ya chama cha democratic, ni muhimu sana wakati chama hicho kinatafuta kuunganisha wafuasi wake dhidi ya Rais Trump katika uchaguzi ujao. \n Biden alimshukuru Sanders kwa kumuidhinisha, akisema anamhitaji sana sio kushinda kiti cha urais, lakini hata katika kuongoza Marekani. \n "Nadhani hatua yako ya kuniidhinisha ina maana kubwa sana. Ina umuhimu mkubwa sana kwangu. nadhani kuna watu watashangaa kwamba baadhi ya sera zetu hazifanani lakini tunakubaliana katika mambo mengi sana. Nitakuhitaji sana sio tu kushinda uchaguzi bali pia kuongoza taifa,” alisema Biden katika mazungumzo yao. \n Biden, akimtaja Sanders kuwa rafiki, alisema ana matarajio makubwa sana kufanya kazi na Sanders akiahidi kufanya kila awezalo kutimiza matarajio yao. \n Hii ni mara ya pili kwa Bernie Sanders, kuwania tiketi ya chama cha democratic katika uchaguzi wa urais bila mafanikio. \n Mwaka 2016, alishindwa na Bi Hillary Clinton. \n Baada ya Sanders kumuidhinisha Biden, walishiriki mazungumzo wakiangazia jinsi rais Trump ameshughulikia janga la maambukizi ya virusi vya Corona, maswala ya uchumi, gharama ya juu ya masomo, miongoni mwa mengine. \n Waliulizana maswali na kujibu, katika mazungumzo ya ziada yaliyoanza baada ya Biden kumuuliza Sanders kama ana swali lolote la kumuuliza. \n Walizungumzia pia kiwango cha chini cha mshahara wanachostahili kulipwa wafanyakazi, Biden akikubali pendekezo la Sanders kuweka kiwango cha chini kuwa dola 15 kwa saa. \n “Tumekuwa marafiki, tumekosa kukubaliana katika baadhi ya mambo, lakini tumekuwa marafiki,” alisema Biden. \n “Najua wewe ni mtu utakayeongoza bila ubaguzi. Unataka kushirikisha kila mtu, hata wale wasiokubaliana na wewe,” aliongezea Sanders katika mazungumzo yao. \n Sanders ambaye amekuja kufahamika na wengi kama mdemokrat anayegemea kwa sera za kisosialisti, alitangaza kujiondoa kwenye kinyang'anyiro cha kuwania tikiti ya chama hicho wiki iliyopita, lakini wakati huo hakutangaza moja kwa moja kama angemuunga mkono Biden. \n Imetayarishwa na Kennes Bwire, VOA, Washington DC. ##
Ubalozi wa Russia mjini Washington unasema umewasilisha malalamiko rasmi ya kidiplomasia kupinga hatua ya Israel kumkabidhi raia wa Russia kwa vyombo vya usalama vya Marekani. \n\nAmekamatwa kwa kushukiwa kuwaibia wateja wa Marekani zaidi ya dola za Marekani milioni 20 kupitia wizi wa akaunti za mitandaoni kwa kutumia Credit Card. \n Katika tamko lilowekwa kwenye Facebook Jumatano, ubalozi huo pia uliituhumu Washington kwa “kuwasaka” raia wa Russia sehemu mbalimbali ulimwenguni. \n Tamko hilo limesema kuwa Russia ilikuwa imepeleka ujumbe rasmi Wizara ya Mambo ya Nje ya Marekani, wakitaka haki za Aleksei Burkov ziheshimiwe. \n Wizara ya Sheria ya Marekani amesema Burkov alikuwa amefunguliwa mashtaka ya wizi wa fedha kupitia mitandao, kufanya wizi kupitia mashine za kutoa fedha kwa kutumia kadi na kushiriki katika hujuma ya wizi huo wa mitandao, kuiba utambulisho wa watu wengine na utakatishaji fedha” katika Mahakama za Mashariki, huko Virginia Novemba 12.  Iwapo atakutikana na hatia kwa makosa yote hayo, Burkov huenda akakabiliwa na kifungo la miaka 80 jela. Burkov alikamatwa Disemba 2015 wakati akiondoka Israel. \n Mwezi uliopita, Waziri wa Sheria wa Israeli Amir Ohana alisaini amri ya kumkabidhi mshukiwa huyo kwa serikali ya Marekani. \n Mwezi Novemba 10, Mahakama ya Juu ya Israel ilitupilia mbali rufaa ya Burkov wakati Russia ikipinga suala la kukamatwa kwake. \n Russia ilikuwa imependekeza kumkabidhi raia mwenye asili ya Marekani na Israel Naama Issachar kwa Israel iwapo Burkov ataachiliwa., \n Uwezekano wa kuwepo msamaha kwa Issachar, 26, umeripotiwa ulizungumziwa mwezi Octoba wakati Rais wa Russia Vladimir Putin alipompigia simu Waziri Mkuu wa Israeli Benjamin Netanyahu kumpongeza katika sherehe za mwaka wa 70 wa kuzaliwa kwake. \n Mzaliwa wa New Jersey, Issachar alikamatwa mwezi April baada ya polisi kumkuta akiwa na gram tisa za bangi katika begi lake alipokuwa akisubiri kuendelea na safari yake uwanjwa wa ndege wa Moscow. \n Issachar alikuwa ametokea India akielekea Israel ambapo aliwekwa chini ya ulinzi na hakutakiwa kutoka nje ya uwanja wa ndege wa Russia. \n   \n   \n   \n Russia's Embassy to Washington says it has lodged a formal diplomatic protest after Israel extradited a Russian national to the United States, where he is suspected of stealing more than $20 million from U.S. consumers through credit card fraud. \n   \n   \n Ubalozi wa Russia mjini Washington unasema umewasilisha malalamiko rasmi ya kidiplomasia kupinga hatua ya Israel kumkabidhi raia wa Russia kwa vyombo vya usalama vya Marekani, kwa kushukiwa kuwaibia wateja wa Marekani zaidi ya dola za Marekani milioni 20 kupitia wizi wa akaunti za mitandaoni kupitia Credit Card.  In a Wednesday Facebook statement, the embassy also accused Washington of "hunting" Russian citizens across the world. \n   \n Katika tamko lilowekwa kwenye Facebook Jumatano, ubalozi huo pia uliituhumu Washington kwa “kuwasaka” raia wa Russia sehemu mbalimbali ulimwenguni.  The statement said that Russia had formally sent an official note to the U.S. State Department, demanding Aleksei Burkov's rights be respected. \n Tamko hilo limesema kuwa Russia ilikuwa imepeleka ujumbe rasmi Wizara ya Mambo ya Nje ya Marekani, ukidai kuwa haki za Aleksei Burkov ziheshimiwe.  The U.S. Justice Department says Burkov was "charged with wire fraud, access device fraud, and conspiracy to commit wire fraud, computer intrusions, identity theft, and money laundering" in the Eastern Court in Virginia on November 12. \n   \n Wizara ya Sheria ya Marekani amesema Burkov alikuwa amefunguliwa mashtaka ya wizi wa fedha kupitia mitandao, kufanya wizi kupitia mashine za kutoa fedha kwa kutumia kadi na kushiriki katika hujuma ya wizi huo wa mitandao, kuiba utambulisho wa watu wengine na utakatishaji fedha” huko Mahakama za Mashariki, Virginia Novemba 12.  "According to court documents, Burkov allegedly ran a website called 'Cardplanet' that sold payment card numbers (e.g., debit and credit cards) that had been stolen primarily through computer intrusions. Many of the cards offered for sale belonged to U.S. citizens. The stolen credit card data sold on Burkov's site has resulted in over $20 million in fraudulent purchases made on United States credit cards," the Justice Department said in a statement.  If convicted on all counts, Burkov may face up to 80 years in prison.​ \n Iwapo atakutikana na hatia kwa makosa yote hayo, Burkov huenda akakabiliwa na kifungo la miaka 80 jela.  Burkov was arrested in December 2015 while leaving Israel. \n Burkov alikamatwa Disemba 2015 wakati akiondoka Israel.  Last month, Israeli Justice Minister Amir Ohana signed an extradition order to the United States for the suspect. \n Mwezi uliopita, Waziri wa Sheria wa Israeli Amir Ohana alisaini amri ya kumkabidhi mshukiwa huyo kwa serikali ya Marekani.  On November 10, the Supreme Court of Israel rejected Burkov's appeal amid Russia's protests. \n Mwezi Novemba 10, Mahakama ya Juu ya Israel ilitupilia mbali rufaa ya Burkov wakati Russia ikipinga suala la kukamatwa kwake.  Russia had proposed to exchange Burkov for a U.S.-Israeli national Naama Issachar, who was sentenced to 7 1/2 years in prison in Moscow last month for possession of marijuana. \n Russia ilikuwa imependekeza kumkabidhi raia mwenye asili ya Marekani na Israel Naama Issachar kwa Israel iwapo Burkov ataachiliwa.,  A potential pardon for Issachar, 26, was reportedly discussed last month when Russian President Vladimir Putin called Israeli Prime Minister Benjamin Netanyahu to congratulate him on his 70th birthday. \n   \n Uwezekano wa kuwepo msamaha kwa Issachar, 26, umeripotiwa ulizungumziwa mwezi Octoba wakati Rais wa Russia Vladimir Putin alipompigia simu Waziri Mkuu wa Israeli Benjamin Netanyahu kumpongeza katika sherehe za mwaka wa 70 wa kuzaliwa kwake.  Born in New Jersey, Issachar was arrested in April after police found nine grams of cannabis in her luggage during a layover at a Moscow airport. \n   \n Mzaliwa wa New Jersey, Issachar alikamatwa mwezi April baada ya polisi kumkuta akiwa na gram tisa za bangi katika begi lake alipokuwa akisubiri kuendelea na safari yake uwanjwa wa ndege wa Moscow.  Issachar was flying from India to Israel when she was detained and wasn't supposed to exit the airport in Russia. \n Issachar alikuwa ametokea India akielekea Israel ambapo aliwekwa chini ya ulinzi na hakutakiwa kutoka nje ya uwanja wa ndege wa Russia.. ##
Rais Recep Tayyip Erdogan wa Uturuki ameonya kwamba ghasia zitaongezeka Libya ikiwa hatua za haraka katika juhudi za kuleta amani ya kudumu hazitachukuliwa.  \n\nKiongozi huyo alisema hayo alipokutana na Chansela wa Ujerumani Angela Merkel walipokuwa wanazindua chuo kikuu kipya cha pamoja kati ya Uturuki na Ujerumani mjini Istanbul. \n Erdogan ameeleza wasiwasi wake kuhusiana na mzozo wa Libya walipozungumza na waandishi wa habari. \n "Ikiwa utulivu hautapatikana kwa haraka iwezekanavyo, hali ya ghasia itakayoongezeka Libya itaathiri kanda zima la Mediterranean," amesema. \n Amefafanua : "Tunahitaji kuharakisha juhudi za kutanzua mzozo huo ikiwa hatutaki kushuhudia makundi ya kigaidi ya ISIS na al Qaida kufufuka tena katika nchi hiyo." \n Rais Erdogan amesema anamatumiani kwamba jumuiya ya kimataifa haitofanya makosa iliyoyafanya nchini Syria. \n Mataifa makuu ya duniani yameimarisha juhudi mnamo wiki chache zilizopita za kutafuta suluhisho la kisiasa kumaliza mzozo wa miaka kadhaa nchini Libya, tangu kuuliwa kwa kiongozi wa muda mrefu Muammar Ghadafi. \n Merkel ameeleza kufunguliwa kwa chuo kikuu cha pamoja kuwa ni mfano wa ushirikiano wa kipekee kati ya Uturuki na Ujerumani. \n Imetayarishwa na mwandishi wetu, Washington, DC.. ##
Zaidi ya watu 30 wamefariki kufuatia maporomoko ya aridhi yaliosababishwa na mvua kubwa ilionyesha usiku wa Jumatano kuamkia Alhamisi katika mkoa wa Cibitoke ulioko kaskazani magharibi mwa Burundi. \n\nTarafa ya Mugina ndio ilioathirika zaidi kutokana na mvua hizo. Mkazi wa tarafa hiyo ambaye ameongea na Sauti ya Amerika amesema familia nyingi zilipoteza watu wao, na kuongeza kuwa maporomoko hayo yaliharibu nyumba na kuteketeza mazao ya chakula. \n Awali msemaji wa polisi, Pierre Nkurikiye amethibitisha kwamba watu 38 wamefariki, lakini baadae Wizara ya Usalama wa Taifa imeandika kwenye ukurusa wake wa Twitter, kwamba maporomoko hayo yamesababisha vifo 26, majeruhi 7 na wengine kumi hawajulikani mahali walipo. \n Taarifa kutoka mkoani Cibitoke zinasema, raia wa eneo hilo kwa ushirikiano na polisi na shirika la mslaba mwekundu, leo asubuhi walikuwa bado wanatafuta walionusurika katika janga hilo. \n Hii ni idadi kubwa ya vifo kutokea tangu miezi miwili iliyopita kufuatia mvua kubwa katika taifa hilo la Afrika ya Kati. \n Imetayarishwa na Mwandishi wetu, Patrick Nduwimana, Washington, DC. ##
Miili ya watu 39 imekutwa katika gari kubwa la mizigo ndani ya konteina moja nchini Uingereza. \n\nPolisi wa Uingereza wanasema gari hilo kubwa la mizigo lilikutwa katika eneo la viwanda la Waterglade huko Grays ambako ni kiasi cha kilometa 32 mashariki ya London. \n Taarifa hizo zimeeleza kuwa miongoni mwa waliokufa kuna watu wazima 38 na kijana mmoja.  \n Wachunguzi wanaamini kuwa gari hilo lilisafiri kutoka Bulgaria na kuingia Uingereza kupitia mji wa Holyhead huko Wales mwishoni mwa juma lililopita . \n Mtu mmoja mwenye umri wa miaka 25 ambaye ametambuliwa kama dereva wa gari hilo ametiwa mbaroni kwa shutuma za mauaji.  \n Waziri mkuu wa Uingereza Boris Johnson ametoa taarifa akisema amesikitishwa na janga hili kubwa.  \n Imetayarishwa na mwandishi wetu, Washington, DC.. ##
Rais wa Marekani Donald Trump anatarajiwa kukutana Jumatano White House na viongozi Wademokrat na Warepublikan ili kutafuta njia ya kumaliza mvutano wa kufungwa kwa shughuli za serikali. \n\nHuu ni mzozo kati ya Trump na Wademokrats juu ya matakwa yake ya kuwa fedha zitengwe kugharamia ujenzi wa ukuta kwenye mpaka kati ya Marekani na Mexico. \n Kiongozi wa walio wengi katika baraza la Senate, Mitch McConnell anatazamiwa kuhudhuria kikao hicho, lakini haijafahamika wazi bado ikiwa kiongozi wa Wademokrat kwenye Baraza la Seneti Chuck Shumer na spika mtarajiwa wa baraza la wawakilishi Nancy Pelosi, watahudhuria kikao hicho. \n Pia hajiafahamika iwapo pande zote mbili zitatumia fursa hiyo kujadili mipango ya kufungua tena shughuli za serikali baada ya kufungwa kwa siku 12 hadi Jumatano. \n Wademokrats watakuwa ni walio wengi kwenye baraza la wawakilishi litakapofungua kikao chake Alhamisi, Nancy Pelosi atakaye kuwa bila shaka spika wa bunge hilo anapanga kupitisha muswada wa sheria utakao toa pesa kwa idara kadha zilizofungwa kutokana na sera za Rais Trump. \n Lakini muswada wa kufadhili ujenzi wa ukuta kwenye mpaka kati ya Marekani na Mexico kwa kitita cha dola billioni 5 kama inavyopendekezwa na Rais Trump haupo kwenye ajenda ya kikao hicho cha baraza la wawakilishi cha Alhamisi.. ##
Mgombea wa upinzani Felix Tshisekedi ameshinda uchaguzi wa rais nchini Jamhuri ya Kidemokrasia ya Congo uliokuwa una ushindani mkubwa tume ya uchaguzi imesema Alhamisi. \n\nMatokeo ya awali yameonyesha kuwa yeye anaongoza katika kinyang’anyiro hicho dhidi ya mgombea wa muungano wa upinzani Martin Fayulu na yule wa muungano wa chama tawala Emmanuel Shadary. \n Mapema majira ya alfajiri Alhamisi mkuu wa Tume ya Taifa ya Uchaguzi DRC-CENI, Corneille Nangaa ametangaza Tshisekedi “alipata kura asilimia 38.57”.  \n Sauti ya Amerika-VOA ilizungumza na mwandishi wetu Saleh Mwanamilongo akiwa katika makao makuu ya tume ya uchaguzi mjini Kinshasa na kwanza anaelezea kile alichosema mwenyekiti wa CENI. \n No media source currently available \n Atakapo thibitishwa Tshisekedi atakuwa mshindani mpinzani wa kwanza kushinda tangu Jamhuri ya Kidemokrasia ya Congo kupata uhuru. \n Rais Joseph Kabila anaachia madaraka baada ya miaka 18 ya uongozi wake. \n Alikuwa ameahidi kuwepo ili kubadilishana madaraka kwa njia ya utulivu huko DRC tangu nchi hiyo kupata uhuru wake kutoka Ubelgiji mwaka 1960.. ##
Wizara ya Mambo ya Nje Marekani imesema Ijumaa katika ukurasa wake unaotoa taarifa za ushauri wa safari kwamba wasafiri wa Marekani wanatakiwa kuwa makini zaidi ikielezea ripoti ya kifo kinachoonekana kuhusiana na Ebola jijini Dar Es Salaam \n\nMarekani inawaonya raia wake kuchukua tahadhari zaidi wakati wanapotembelea nchini Tanzania kufuatia wasi wasi juu ya ugonjwa wa Ebola na kuongeza kutoa wito kwa nchi hiyo kutoa taarifa kuhusu kesi zilizoshukiwa za ugonjwa wa Ebola. \n Shirika la habari la Reuters linaripoti kuwa wizara ya mambo ya nje Marekani ilisema Ijumaa katika ukurasa wake unaotoa taarifa za ushauri wa safari kwamba wasafiri wa Marekani wanatakiwa kuwa makini zaidi ikielezea ripoti ya kifo kinachoonekana kuhusiana na Ebola jijini Dar Es Salaam. \n Tanzania inakanusha ripoti hiyo ikisema hakuna kesi ya ugonjwa wa Ebola iliyothibitishwa nchini humo lakini kwa kuweka uwazi zaidi katika kupambana na ugonjwa huo unaosambaa haraka na kusababisha kifo, serikali ipo katika shinikizo la kutoa maelezo zaidi. \n Wizara ya mambo ya nje Tanzania haikupatikana Jumamosi kujibu tahadhari iliyotolewa na Marekani. Maafisa katika nchi za mashariki na kati huko Afrika wamekuwepo kwenye angalizo la juu la uwezekano wa kusambaa kwa Ebola kutoka nchi ya Jamhuri ya Kidemokrasi ya Congo-DRC mahala ambapo katika kipindi cha mwaka mmoja uliopita mlipuko huo umeuwa zaidi ya watu 2,100. \n Tanzania na DRC zinashirikiana mpaka ambao unatenganishwa na ziwa. Katika ukosoaji wa nadra kwa umma, shirika la afya Duniani-WHO wiki iliyopita lilieleza kwamba katika kupingana na kanuni za kimataifa za afya, Tanzania ilikataa kutoa taarifa za kina za kesi zinazoshukiwa kuwa za Ebola.. ##
Rais Xi Jingping wa China amekutana na marais wa Msumbiji, Ethopia, Chile na Mkuu wa Shirika la Fedha duniani, IMF, mjiini Bejing Jumatano kabla ya kuanza mkutano wa kilele cha mradi mkubwa wa miundombinu unaofahamika kama Belt and Road Alhamisi. \n\nRais Xi aliwakaribisha marais Filipe Nyusi, wa Msumbiji,na Sebastian Pinera wa Chile kwa mazungumzo juu ya ushirikiano kati ya nchi zao, baada ya kuwapokea kwa heshima za kitaifa. \n Baadae kiongozi huyo wa China alikutana na Waziri Mkuu wa Ethopia Abiy Ahmed na Mkurugenzi Mtendaji wa IMF, Bi Christian Lagarde kwa mazungumzo mbali mbali. \n Karibu viongozi 37 wanatarajiwa kuhudhuria mkutano huo wa siku mbili kuanzia Alhamisi kujadili mradi mkuu wa Rais Xi wakujenga barabara, reli na bandari kuunganisha nchi yake na nchi za Afrika, Ulaya na Asia, katika lengo la kuimarisha ushirikiano. \n Marekani inapeleka ujumbe wa maafisa wa ngazi ya chini kutokana na mvutano ulioko kati ya nchi hizi mbili kuhusiana na mradi huo. \n Imetayarishwa na Mwandishi wetu, Washington, DC.. ##
Wanachama wanaomuunga mkono Kiongozi wa Chama cha Wananchi (CUF), Maalim Seif, umewatahadharisha wajumbe wanaomuunga mkono Profesa Ibrahim Lipumba, ambaye anatambuliwa na ofisi ya Msajili wa Vyama vya Siasa kutohudhuria mkutano ulioandaliwa kufanyika Machi 12 -15 kumuondoa kiongozi wao. \n\nWanachama hao wamewataka wajumbe kutoka nje ya Dar es Salaam kutohudhuria mkutano huo na kudai wako tayari kukilinda chama chao kwa gharama yoyote, limeripoti gazeti la Mtanzania Jumapili. \n Kauli hiyo ilitolewa Dar es Salaam, Jumamosi na Naibu Katibu Mkuu CUF-Maalim, Joran Bashange, katika ukumbi wa ofisi ya wabunge iliyopo Magomeni, ikiwa ni siku moja baada ya upande wa Lipumba kupitia Kaimu Katibu Mkuu, Magdalena Sakaya, kueleza kuwa bodi ya wadhamini wa CUF imepewa usajili na Wakala wa Usajili na Udhamini (Rita) baada ya kukidhi vigezo. \n Bashange alisema Lipumba anayedaiwa kushirikiana na Msajili wa Vyama vya Siasa Jaji Francis Mutungi, amepanga kumfukuza uanachama Maalim Seif na viongozi wenzake halali. \n Alisema wameshapata taarifa za njama ya uitishwaji wa mkutano mkuu wa taifa "feki" wa Lipumba na genge lake, lakini Mei 9, mwaka 2018 yeye pamoja na Naibu Katibu Mkuu (Bara), Nassor Ahmed Mazrui, walifungua shauri mama namba 84/2018 na shauri dogo namba 248/2018 kupinga kuitisha mkutano huo feki. \n “Mahakama Kuu ya Tanzania Masjala ya Dar es Salaam mbele ya Jaji Magoiga, Februari 28, mwaka 2019 ilitoa hukumu baada ya kuhitimisha kusikiliza shauri dogo namba 248/2018 na kutoa amri ya zuio, ikimzuia Lipumba na genge lake, wakala wao au yeyote anayefanya kazi chini yao kuitisha mkutano mkuu wa taifa kwa jina la CUF hadi shauri la msingi namba 84/2018 litakaposikilizwa na kutolewa uamuzi,” alisema. \n Amefafanua kuwa hata hivyo kwa jeuri na majivuno Lipumba na "genge lake" wameazimia kupuuza amri ya mahakama na kuamua kuendelea na mkutano mkuu wao uliotangazwa kufanyika Machi 12 hadi 15 katika Ukumbi wa Lekam uliopo Buguruni Malapa, Ilala Dar es Salaam. \n Bashange alisema kwa mujibu wa taarifa ya Jaffari Mneke kupitia vyombo vya habari Machi 6, mwaka 2019, tayari Msajili wa Vyama vya Siasa alikwishawapatia fedha takriban Sh bilioni moja. \n “Taarifa kutoka vyanzo sahihi zinaonyesha kuwa wameshaanza maandalizi yote ikiwemo uchapishaji wa fulana, kuchoresha mabegi ya mkutano huo na kuhakikishiwa ulinzi wa polisi,” alisema Bashange. \n Alisema CUF kwa kuheshimu sheria kimemwandikia barua Mkuu wa Jeshi la Polisi (IGP), Simon Sirro na kupeleka nakala kwa Rais, Jaji Mkuu, Jaji Kiongozi, Ofisi ya Mwanasheria Mkuu wa Serikali, Mkuu wa Polisi wa Mkoa wa Ilala, OCD Kituo cha Polisi Buguruni na jumuiya ya kimataifa kuwataarifu kusudio hilo la uvunjaji wa amri halali ya mahakama. \n Imetayarishwa na Mwandishi wetu, Washington, DC.. ##
Maandamano yalianza disemba 19 mwaka jana baada ya serikali kupandisha bei ya mkate na zaidi ya watu 800 wamekamatwa kote nchini humo kwa kusihiriki kwenye maandamano \n\nSerikali ya Sudan inaongeza juhudi za kukabiliana na ghasia kwa kutumia nguvu na kumaliza maandamano yaliyoenea nchini humo kwa mujibu wa muandamanaji Nour El Din aliyehojiwa na kipindi cha VOA. \n El Din alikieleza kipindi cha South Sudan in Focus cha VOA siku ya Jumatatu kwamba polisi wanawasaka waandamanaji na wanatumia bunduki zao hata ndani ya nyumba. Aliomba jina lake kamili lisitumiwe kwenye taarifa hii. El Din mhandisi wa madini ambaye alishiriki maandamano katika mji mkuu wa Sudan wikiendi iliyopita alieleza maandamano yaliandaliwa na muungano wa wasomi wa Sudan-SDA na muungano wa vyama huru vya wasomi nchini humo. \n Alisema maandamano yalifanyika huko Bory na chuo kikuu cha Khartoum mahala ambako waalimu na watawala wa chuo kikuu walijumuika kwenye maandamano. El Din alieleza serikali ilitumia nguvu kupita kiasi pamoja na gesi ya kutoa machozi dhidi ya waandamanaji. \n Maandamano yalianza disemba 19 mwaka 2018 baada ya serikali kupandisha bei ya mkate. Zaidi ya watu 800 wamekamatwa kote nchini kwa kusihiriki kwenye maandamano.. ##
Jumuiya 38 zinazo simamia haki za binadamu na raia ulimwenguni zinataka serikali ya Tanzania kushughulikia hali inayozidi kuwa mbaya ya ukandamizaji wa haki za binadamu inayoendelea nchini humo. \n\nGazeti la The East African limeripoti Jumamosi kuwa katika barua ya wazi iliyotumwa mwisho mwa wiki hii kwa Wawakilishi Wakazi wa Kudumu wa Wanachama na Waangalizi wa Baraza la Haki za Binadamu la Umoja wa Mataifa, taasisi hizo zinataka hatua zichukuliwe dhidi ya serikali ya Tanzania wakati wa Kikao cha 41 cha Baraza hilo kilichopangwa kufanyika kati ya Juni 21 na Julai 12. \n “Wakati hatuamini kuwa katika hatua hii, hali hiyo inahitaji kupitishwa azimio, kuna dalili zote za kututahadharisha kuwa mgogoro wa kuminywa kwa haki za binadamu unafukuta,” imesema barua hiyo, ambayo imesainiwa na Mtandao wa kutetea haki za binadamu wa Bara la Afrika, Shirika la Amnesty International, Shirika la ARTICLE 19, Shirika la Asian Forum for Human Rights and Development, Kituo cha Centre for Civil Liberties – Ukraine, Human Rights Watch na Tume ya International Commission of Jurists na taasisi nyingine. \n Jumuiya hizo zimesema kuwa tangu asasi za kiraia 30 zilipotuma barua juu ya hali ya Tanzania kwa Waangalizi na Wanachama wa Baraza Agosti 2018, uhuru wa wanaotetea haki za binadamu, jumuiya za kiraia, waandishi wa habari, wenye blogi, vyombo vya habari, mashoga na upinzani na wale wenye maoni tofauti na serikali umeendelea kudidimia. \n Lakini, msemaji wa serikali Dkt Hassan Abbas, amesema kuwa Tanzania tayari ilikuwa imeshakabidhi ripoti yake ya haki za binadamu mapema mwaka huu kwa Baraza la Haki za Binadamu la Umoja wa Mataifa na mpaka sasa haijapokea barua yoyote kutoka UN juu ya malalamiko ya unyongeshwaji wa haki za binadamu. \n “Tunajua kuwa kuna baadhi ya asasi za kiraia ambazo zinatumiwa na mataifa yenye nguvu ambazo zimepeleka malalamiko UN juu ya hali ya haki za binadamu Tanzania. Lakini ripoti tuliokabidhi UN itakuwa ni msimamo wa serikali juu ya suala lolote litakalo ibuka juu ya haki za binadamu,” amesema Dkt Abbas ambaye aliongeza kusema kuwa serikali haiwajibiki kwa asasi za kiraia ambazo zinafanya propaganda zisizokuwa na msingi wowote.. ##
Rahaf Mohammed Alqunun mwenye miaka 18 raia wa Saudi Arabia hivi sasa yupo chini ya huduma za UNHCR na awali alizuiliwa Thailand wakati akijaribu kukimbilia Australia \n\nMaafisa wa Thailand walisema msichana raia wa Saudi Arabia ambaye alizuiliwa huko Thailand akiwa anajaribu kukimbilia Australia kutafuta hifadhi ameondoka uwanja wa ndege wa Bangkok na yupo chini ya huduma za idara ya wakimbizi ya Umoja wa Mataifa. \n Mkuu wa polisi cha kitengo cha uhamiaji Thailand Meja Jenerali Surachate Hakparn aliwaambia waandishi wa habari kuhusu kesi ya Rahaf Mohammed Alqunun kwamba yupo chini ya huduma za UNHCR hivi sasa lakini pia walipeleka mlinzi wa Thailand kumsaidia binti huyo. Hakparn alisema Rahaf hatolazimishwa kurudi Saudi Arabia. \n Msichana huyo wa miaka 18 alikimbia Kuwait wakati wa likizo ya kifamilia na aliwasili kwenye uwanja wa ndege wa Suvarnabhumi Jumamosi usiku. Alijifungia ndani ya chumba cha hoteli kwenye uwanja wa ndege na siku ya Jumatatu alituma ujumbe kadhaa kwenye mtandao wa Twitter akiomba aruhusiwe kukutana na mtu yeyote kutoka Umoja wa Mataifa. \n Katika video ya awali Rahaf alionekana akitembea ndani ya chumba cha hoteli huku akisema “anataka kuishi”.. ##
Wafanyakazi watatu wa afya wameuawa na wengine kadhaa wamejeruhiwa katika mashambulizi yaliyofanyika katika vituo viwili vya kupambana na Ebola huko mashariki mwa Jamhuri ya Kidemokrasia ya Congo (DRC) mapema Alhamisi. \n\nHayo yameelezwa na maafisa wa afya wakati ghasia na vurugu kwa kiasi kikubwa zimedumaza juhudi za kuudhibiti mlipuko wa pili wa Ebola ambao umeuwa watu 2,199 tangu ulipozuka Agosti mwaka 2018. \n Wanamgambo wa ndani wanaojulikana kama Mai Mai wanarudia kushambulia vituo vya afya kwa sababu wanaamini Ebola haipo na kwamba majibu yake ni njama ya kutokomeza idadi ya watu kwenye eneo hilo. \n Wanamgambo wa Mai Mai mara kwa mara wanashambulia vituo vinavyotoa matibabu ya Ebola huko Mangina katika eneo la Kivu kaskazini na Byakoto huko Ituri, alisema Jean-jacques Muyembe, mkuu katika kitengo cha majibu ya Ebola huko Jamhuri ya Kidemokrasi ya Congo, DRC.. ##
Mogherini mwakilishi wa masuala ya kigeni wa EU pamoja na mawaziri wa mambo ya nchi za nje wa EU walikutana kwa mazungumzo ya kawaida mjini Brussels na kujadili juu ya hali ya Libya na mkataba wa nuclear wa Iran \n\nMwanadiplomasia mkuu wa umoja wa Ulaya Federica Mogherini ameeleza dhamira ya wazi ya EU na wanachama wake 28 kuendelea na utekelezaji kamili wa makubaliano ya nyuklia na Iran. \n Mogherini mwakilishi wa masuala ya kigeni wa EU pamoja na mawaziri wa mambo ya nchi za nje wa EU walikutana kwa mazungumzo ya kawaida siku ya Jumatatu mjini Brussels na kujadili juu ya hali ya Libya na mkataba wa nuclear wa Iran. \n Mwanadiplomasia huyo alikutana baadae na mawaziri wa Uingereza, Ufaransa na Ujerumani pamoja na waziri wa mambo ya nchi za nje wa Marekani Mike Pompeo na kutoa msimamo huo wa kuunga mkono mkataba na kuionya Marekani dhidi ya kuongeza mzozo uliyopo. \n Mazungumzo hayo yanafuatia onyo lililotolewa wiki iliyopita na Rais wa Iran, Hassan Rouhani ambaye alieleza kwamba Tehran itaweza kurudia kurutubisha uranium ya kiwango cha juu kama Umoja wa ulaya, China na Russia hazitaunda mpango wa kuzuia adhabu ya vikwazo vya Marekani kwa mabenki ya Iran na sekta za nishati. \n Akizungumza na waandishi wa habari baadae Mogherini alieleza kwamba mawaziri walimueleza Pompeo wasi wasi wao mkuu ulikuwa ni kudumisha amani na utekelezaji wa mkataba wa nyuklia wa Iran wa mwaka 2015. \n Onyo la EU kuhusu kuongezeka hali ya mivutano limetolewa wakati Marekani ambayo ilijitoa kutoka mkataba wa kimataifa kupunguza nia ya iran kumiliki silaha za nyuklia imepeleka manuwari ya kubeba ndege za kivita ya USS Abraham Lincoln na ndege nne za mashambulizi aina ya B-52 huko mashariki ya kati katika kujibu wasi wasi kwamba Iran huwenda inapanga shambulizi dhidi ya vituo vya Marekani. \n Ratiba ya Pompeo kuelekea maeneo mengine inaendelea kama ilivyopangwa. Safari ya Pompeo inafanyika wiki chache kabla ya mkutano wa G-20 mjini Osaka nchini Japan na wote Rais wa Marekani Donald Trump na mwenzake wa Russia, Vladimir Putin wanatarajiwa kuhudhuria.. ##
Mahakama mjini Kinshasa nchini DRC imemhukumu miaka 20 jela Vital Kamerhe aliyekuwa mkuu wa utawala katika Ofisi ya Rais Felix Tshisekedi baada ya kumkuta na hatia katika mashitaka ya wizi wa pesa na matumizi mabaya ya fedha za serikali katika miradi ya maendeleo ya siku mia moja . \n Kamerhe aliyewahi kuwa spika wa bunge la taifa katika utawala wa Rais Joseph Kabila ni mmoja wa watu wa karibu sana na Rais Tshisekedi na ndie aliye msaidia wakati wa kampeni ya uchaguzi hadi kuingia madarakani. \n Vital Kamerhe amesema mashitaka hayo yalikuwa ya kisiasa na atakata rufaa kupinga hukumu hiyo. \n Mara baada ya hukumu hiyo kutangazwa milio ya risasi imesikika katika mji wa Buka Kivu kusini mwa nchi ambako ni nyumbani kwa Kamerhe na wafuasi wa chama chake cha UNC wamesema hawatakubali kiongozi wao kuwekwa gerezani wakidai kuwa kesi dhidi ya kiongozi wao ni ya kisiasa.  \n Polisi na jeshi wamezuia waandamanaji walio jaribu kuandamana na kuvuruga shughuli za kibiashara. \n Polisi wametawanywa pia sehemu mbali mbali katika miji ya Goma na Bukavu kulinda usalama endapo kutatokea vurugu. \n Imeripotiwa na Austere Malivika, Sauti ya Amerika, Goma.. ##
Kikundi cha maskauti wavulana (Boy Scouts) cha Marekani kimeanza kuwajumuisha wasichana katika ngazi za uongozi kuanzia Ijumaa. \n\nKwa takriban mwaka mmoja wasichana wadogo wameweza kujiunga na kikundi cha maskauti watoto. \n Lakini kuanzia Ijumaa, wasichana wenye umri kati ya miaka 11-17, wanaweza kushiriki katika programu za Boy Scouts, ambayo hivi sasa inajulikana kama Scouts BSA. \n Mtaala wao wa mafunzo ni njia ya kufikia daraja ya kiwango cha juu katika klabu hiyo inayojulikana kama Eagle Scout. \n Vikundi vinavyo jumuisha wasichana na wavulana, hata hivyo haviandaliwi na Scouts BSA. Hivi sasa wavulana na wasichana wataweza kupata vyeo kwa kadiri ya juhudi zao kwa usawa na kuweza wote kufikia vyeo vya juu. \n Kwa mujibu wa tamko la Boy Scouts of America katika tovuti yao, “Uongozi wa BSA unaamini kuwa njia bora ya kuwakaribisha wasichana na kuweza kuzitumikia familia za wakati huu ni kutoa viongozi ambao wanatokana na mfumo uliokuwepo wa jinsia moja uliokuwa tayari na faida mbalimbali zilizo thibitishwa, lakini wakati huohuo kutoa nafasi ya uongozi kwa wasichana na wavulana.. ##
Mwana Mfalme mrithi wa Umoja wa Falme za Kiarabu Sheikh Mohammed Bin Zayed al Nahyan alikutana na mfalme wa Saudi Arabia, Salman Bin Abdelaziz na mwanawe Mohammad, mjini Mecca kujadili matukio mapya ya kutekwa mji wa Aden, Yemen. \n\nMazungumzo yamefanyika baada ya wapiganaji wanaotaka kujitenga wa Yemen ya Kusini kuchukuwa udhibiti wa mji mkuu wa kusini wa Aden kutoka serikali inayotambulika kimataifa ya Rais Abdrabbu Mansour mwishoni mwa wiki. \n Utulivu warejea Aden \n Wakizungumza na shirika la habari la AFP wakazi wa Aden wanasema utulivu umerudi katika mji wao na hali ya maisha imeanza kuwa ya kawaida. Pia wapiganaji hao wameahidi kuendelea kufanya kazi na muungano unaogozwa na Saudi Arabia . \n Pia AFP imeripoti viongozi wa Saudi Arabia wameanza juhudi za mazungumzo baada ya kuonekana muungano unaongozwa na taifa hilo la kifalme kuanza kugawika kuhusiana na hali huko Yemen. \n Hii inafuatia kutekwa kwa majengo ya serikali na wapiganaji wanaotaka kujitenga upande wa kusini. \n Aidarus al Zubaidi \n Kiongozi wa kundi hilo la la Southern Transitional Council STC, Aidarus al Zubaidi amesema ataheshimu makubaliano ya kusitisha mapigano na yuko tayari kwa mazungumzo ya amani yanayosimamiwa na Saudi Arabia. \n Rais wa serikali ya Yemen inayotambuliwa kimataifa Abdrabbu Mansour Hadi, alikutana pia na mfalme salman siku ya Jumapili na mtoto wake Muhammed na kukubali kushiriki kwenye mazungumzo hayo. \n Kwa muda wa miaka mitano mapigano nchini Yemen yameendelea kati ya Wahouthi wanaoungwa mkono na Iran na wafuasi wa serikali inayoungwa mkono na mungano wa nchi za Kiarabu unaongozwa na Saudi Arabia. \n Lakini tangu Alhamisi wiki iliyopita mapigano yalizuka kati ya makundi ya kisunni yanayoungwa mkono na mungano wa nchi za kiarabu. Kufuatana na Umoja wa Mataifa karibu watu 40 wameuliwa na 260 kujeruhiwa tangu kuanza mapigano ya Aden. \n Mfanyakazi wa benki \n Abdulrahman Bakkar mfanyakazi wa benki anasema anashukuru hali imetulia. \n Abdulrahman mfanyakazi wa benki mjini Aden amesema : "Hali ni tulivu. Naomba mwenyezi mungu awalinde ndugu zetu wa kusini ambao wamechukuwa udhibiti kamili wa mji. Amani imerudi na watu wanarudi kazini. \n Kulingana na UN, Yemen iko katika janga kubwa ka kibinadamu kutokana na mgogoro unaoendelea ukikadiria kwamba asilimia 80 ya wakazi milioni 24 wa taifa hilo wanahitaji msaada wa dharura. \n Kituo cha ukaguzi \n Imad al din Ahmad, mkuu wa kituo cha ukaguzi cha Khor Maksar anafurahi hali imetulia huko kusini kwa sasa. \n Amesema : "Kila kitu kiko sawa Aden. Kila kitu kimerudi kuwa cha kawaida na hata bora zaidi. Kama unavyoshuhudia usafiri unaendelea vyema watu wakirudi sokoni. Tunawashukuru viongozi wanaotaka kujitenga. \n Sababu za kuzuka mapigano ya wiki iliyopita haifahamiki, lakini wachambuzi wanasema sehemu kubwa ya wakazi wa kusini mwa Yemen hawana tena imani na Rais Mansour na hasa bado hawaridhiki na hali kwamba walilazimishwa kuungana na kaskazini kati kati ya miaka ya 1970. \n Imetayarishwa na Mwandishi wetu, Abdushakur Aboud, Washington, DC.. ##
Mipaka ya Uganda itaendelea kufungwa kwa siku 21 zaidi, huku watu wakitakiwa kutotoka nje ya nyumba zao kuanzia saa moja jioni hadi saa kumi na mbili asubuhi. \n\nHii ni baada ya rais Yoweri Museveni kuongeza mda wa amri karibu 36 alizotoa katika juhudi za kukabiliana na maambukizi ya Corona nchini humo kwa wiki tatu zaidi kuanzia leo jumanne. \n Kulingana na Museveni, hatua yake ya kuongeza mda wa kusitisha shughuli za kawaida nchini humo, “itasaidia kushinda nguvu virusi vya Corona au kutoa mda wa kutosha kwa nchi kujitayarisha vizuri kukabiliana na virusi hivyo.” \n Miongoni mwa hatua alizochukua rais huyo kukabiliana na maambukizi ya virusi vya Corona ni kupiga marufuku usafiri wa magari, kufunga biashara ambazo sio muhimu isipokuwa uuzaji na ununuzi wa chakula na dawa. \n Museveni amesema hatua alizochukua zimesaidia sana kukabiliana na maambukizi, na haziwezi kulegezwa kwa sasa hadi virusi hivyo vitakaposhindwa nguvu kabisa. \n “Tusiwe kama mama aliyejifungua mtoto baada ya kufikisha miezi 8. Tusubiri hadi miezi 9. Tusikose Subira. Tusubiri kwa siku 21 zaidi,” alisema Museveni. \n Wakati huo huo, Museveni ametangaza mipango ya kuwarudisha Uganda raia wa nchi hiyo ambao wamekwama nchi za nje kutokana na janga la Corona. \n Amesema amemwelekeza waziri mkuu Dk. Ruhakana Rugunda na waziri wa mambo ya nje Sam Kutesa, kusimamia mpango wa kuwarejesha nyumbani raia wa Uganda waliokwama nje ya nchi. \n Hii ni baada ya baadhi ya raia wa Uganda kupitia mitandao ya kijamii kusema wameishiwa na pesa kununua chakula katika nchi ambazo wamekwama. \n “Nitazungumza na waziri wa mambo ya nje kujua mipango iliyopo kuwafikia raia wa Uganda waliokwama nje ya nchi na kuhakikisha tunawarudisha nyumbani. Hili ni jambo rahisi. Tutawasafirisha halafu tuwaweke karantini kwa mda. Hili linawezekana kabisa bila kuhatarisha Maisha ya wengine,” alisema Museveni katika hotuba kwa taifa Jumanne. \n Mwito wa kuwarejesha nyumbani raia wa Uganda umetolewa wakati kuna ripoti za waafrika kudhulumiwa nchini China, kuhusiana na maambukizi ya virusi vya Corona. \n Tukio hilo limekashifiwa kote duniani, mataifa ya Afrika yakiandikia China kutaka likomeshwe mara moja. \n Museveni hata hivyo amesema huenda ikawa vigumu kutekeleza agizo la kuwaondoa raia wake katika nchi ambazo zimefunga mipaka yake kama Marekani. \n “kwa mfano, ni vigumu kuwaondoa raia wa Uganda walio Marekani kwa sababu wanaishi sehemu mbalimbali na usafiri nchini humo unazuiliwa. Hatuwezi kutuma ndege kutafuta kila mtu mahali alipo,” ameeleza Museveni. \n Watu 54 wamethibitishwa kuambukizwa virusi vya Corona nchini Uganda kufikia Jumanne. \n Idadi kubwa ya walioambukizwa ni wale walioingia Uganda kutoka nchi za nje hasa Dubai. \n Imetayarishwa na Kennes Bwire, VOA, Washington DC.. ##
Maelfu ya waombolezaji walikusanyika Jumamosi katika maandamano ya maziko yaliokatiza mjini Baghdad ya jenerali wa ngazi ya juu wa Iran na kiongozi wa wanamgambo wa Iraqi waliouawa katika shambulizi la anga ambalo limepelekea mgogoro wa eneo hilo kuongezeka. \n\nJenerali Qassem Soleimani, mkuu wa kikosi maalum cha Quds na mtayarishaji wa mkakati wa usalama wa eneo hilo, aliuawa katika shambulizi la anga mapema Ijumaa karibu na uwanja wa ndege wa kimataifa uliopo makao makuu ya Iraq. \n Soleimani ndiye aliyekuwa mpangaji wa sera ya Iran katika eneo hilo akiwakusanya wanamgambo kote nchini Iraq , Syria na Lebanon, ikiwemo vita dhidi ya kikundi cha Islamic State. \n Pia analaumiwa kufanya mashambulizi dhidi ya majeshi ya Marekani na washirika wake tangu wakati Marekani ilipoivamia Iraq mwaka 2003. \n Waombolezaji wengi waliokuwa wamevalia vazi jeusi, na kubeba bendera ya Iraqi na bendera ya wanamgambo wanaosaidiwa na Iran ambao ni waaminifu kwa Soleimani. \n Pia walikuwa wanaomboleza kifo cha Abu Mahdi al-Muhandis, kamanda wa ngazi ya juu wa wanamgambo wa Iraqi ambaye aliuawa katika shambulizi hilo pia.. ##
Maafisa wa serikali ya Kenya wanasema watu watatu wameuawa Alhamisi wakati watu wanaoshukiwa kuwa ni wapiganaji wa al-Shabab walipo lishambulia basi katika kaunti ya pwani ya Lamu. \n\nSafari kupitia barabara ya Lamu-Garsen zimesitishwa wakati jeshi na vyombo vya usalama vikifuatilia shambulizi hilo katika eneo, katika kuwatafuta washukiwa wa uhalifu huo. \n Watu watatu wengine waliokuwa ndani ya basi wameripotiwa kujeruhiwa katika shambulizi hilo. Basi hilo lililokuwa linasafiri kutoka Mombasa kwenda mji wa Lamu. \n Kamishna wa Kaunti ya Lamu Irungu Macharia amethibitisha kwa vyombo vya habari kutokea kwa shambulizi hilo. \n Kikundi cha al-Shabab cha Somalia kimeendelea kufanya mashambulizi mbalimbali nchini Kenya katika muongo uliopita. Kikundi hicho kinasema kinalipiza kisasi kwa kitendo cha Kenya kuchangia vikosi vyake katika Jeshi la kulinda Amani la Umoja wa Afrika AMISOM nchini Somalia. \n Imetayarishwa na mwandishi wetu, Kenya.. ##
Watu saba wamekamatwa kufuatia mashambulizi ya mabomu yaliyotokea mapema Jumapili nchini Sri Lanka na kusababisha maafa na uharibifu mkubwa wa mali. \n\nKatika mashambulizi mabaya Zaidi kuwahi kushuhudiwa nchini humo ndani ya kipindi cha mwongo mmoja, milipuko kadhaa ilitokea kwenye makanisa na mahoteli ya kifahar na kuwaacha angalau watu 207 wakiwa wamekufa na Zaidi ya 400 kujeruhiwa. \n Milipuko sita ya kwanza ambayo ilisikika mwendo wa saa mbili na dakika arobaine na tano asubuhi, ndiyo iliyoua watu wengi Zaidi. \n Milipuko miwili midogo ilitokea saa kadhaa baadaye. Mabomu hayo yalilenga waumini wa kanisa katoliki waliokuwa kwenye ibada ya Pasaka, pamoja na watalii katika miji mitatu ya Sri Lanka, ikiwa ni pamoja na mji mkuu Colombo. \n Mashambuzi hayo yamewashtua raia wa nchi hiyo ambayo imekuwa tulivu tangu umwagikaji mkubwa wa damu uliosababishwa na vita vya wenyewe kwa wenyewe takriban mika kumi iliyopita. \n Takriban raia 30 wa kigeni, wakiwa ni pamoja na Wamarekani na Waingereza, ni kati ya waliouawa au kujeruhiwa kwenye mashambulizi hayo ya Jumapili. \n Wakristo ni asili mia saba na nusu ya watu wote nchini humo, ambako idadi kubwa ni waumini wa Budha. Sri lanka ina takriban watu milioni 21. \n Kiongozi mkuu wa kanisa Katoliki Papa Francis aliongoza ibada ya Pasaka iliyohudhuriwa na maelfu ya waumini na watalii, kwenye kanisa la St Peters Basilica, mjini Vatican, na kutuma salamu za rambirambi kwa jamaa na marafiki wa waathiriwa wa mashambulizi hayo. \n Papa Francis alieleza masikitiko yake kufuatia mashambulizi hayo na kuiombea jamii ya Wakristo, ambao alisema, walilengwa kwenye makanisa, pamoja na wageni waliokuwa kwenye mahoteli. Papa Francis aidha aliombea amani nchini Syria, Yemen, Libya na Sudan Kusini. \n Akizungumza kwenye ukumbi wa St Peter Square uliojaa maua ya kurembesha, Papa Francis, akiwa na mavazi meupe, alitoa ujumbe wake wa Baraka kwa mji wa Vatican na ulimwengu mzima, na kabla ya maneno yake ya mwisho ya kuwatakia watu wote Pasaka Njema, alisema alipokea habari kuhusu mashambulizi ya Sri Laanaka kwa huzuni mkubwa. \n Aidha kiongozi huyo wa Kanisa Katoliki aliziombea nchi za Venezuela na Nicaragua, na kueleza matumaini yake kwamba mizozo inayoendelea huko itatatuliwa kwa njia ya amani. \n Maadhimisho ya sikukuu ya Pasaka hufanyika kama mwisho wa wiki takatifu kwa Wakristo, ambapo kati ya mengine, Yesu alishiriki chakula cha jioni cha mwisho na wanafunzi wake siku ya Aljhamisi, kabla ya kusulubiwa siku ya Ijumaa, ijulikanayo kama Ijumaa kuu.. ##
Waislam katika sehemu mbali mbali duniani wameanza kuadhimisha sikukuu ya Eid al-Fitr isiyokuwa na shamrashamra Jumapili, wengi wakiwa chini ya amri ya kutotoka nje.  \n\nHata hivyo kulegezwa kwa masharti katika baadhi ya nchi kunatoa afueni kwa waumini katika baadhi ya nchi pamoja na kuwepo hofu ya maambukizo ya hali ya juu ya virusi vya corona. \n Sikukuu ya siku tatu, inayoadhimisha kumalizika kwa mwezi mtufuku wa Ramadhan, kwa kawaida inasheherekewa misikitini, karamu katika familia na ununuzi wa nguo mpya, zawadi na kupeana vyakula vitamu. \n Virusi vya corona \n Lakini mwaka huu, sherehe hizo zimeghubikwa na kuenea kwa virusi vya corona, ambapo nchi nyingi zimeweka masharti makali ya kutotoka nje baada ya kulegeza masharti hayo wakati wa mwezi wa Ramadhan iliyopelekea mlipuko mkubwa wa maambukizi. \n Ikiathiri hata zaidi sherehe za kidini, katika nchi nyingi hasa Mashariki ya Kati – kutoka Saudi Arabia mpaka Misri, Uturuki na Syria –nchi hizi zimekataza ibada zenye mikusanyiko, wakati wa sherehe hizi, ili kupunguza kuenea kwa ugonjwa huo. \n Makka na Madina \n Saudi Arabia, ambayo ndio kitovu cha maeneo matakatifu ya Uislam, ilianza kutekeleza amri ya kutotoka nje saa 24 kwa siku tano, kuanzia Jumamosi baada ya maambukizi kuongezeka mara nne zaidi tangu kuanza kwa mwezi wa Ramadhan na kufikia zaidi ya wagongwa 70,000 – idadi ya juu kuliko zote katika nchi za Ghuba. \n Msikiti Mkuu wa Makka umekuwa na waumini wachache wanaohudhuria ibada tangu mwezi Machi, ambapo kwa ajabu eneo la Kaaba tukufu ambalo kawaida huzungukwa na waumini kila wakati, kwa mara ya kwanza likiwa halina watu – Kaaba ambayo ni ya mraba ambapo waumini hufanya ibada zao. \n Lakini siku ya Jumapili, Imam mmoja alisimama katika membari wakati maafisa wa usalama, baadhi yao wakivalia barakoa, walikuwa wamesimama kati kati ya mistari ya waumini waliokusanyika mbele ya Kaaba kutekeleza ibada ya Eid—misala yao ikiwa imetenganishwa ili kutokaribiana. \n Msikiti wa Al-Aqsa \n Huko katika msikiti wa Al-Aqsa, Jerusalem, eneo la tatu takatifu la Uislam baada ya Makka na Madina, sala ya Eid haikuruhusiwa ndani ya msikiti huo, pamoja na kuwa eneo hilo lilitarajiwa kufunguliwa tena baada ya sikukuu ya Eid. \n Wakati wa alfajiri, mapambano yalitokea kati ya maafisa wa usalama wa Israeli na waumini waliokuwa wamekusanyika nje ya msikiti huo. Hata hivyo Sala ya Eid hatimaye ilifanyika nje, mpiga picha wa shirika la habari la AFP alisema. \n Huko Gaza, serikali ya Hamas iliruhusu sala kufanyika miskitini pamoja na kuwepo kifo cha kwanza cha mgonjwa wa virusi vya corona Jumamosi, lakini waumini wengi wao walikuwa wamevalia barakoa na waliweka misala yao hatua kadhaa ili kutosogeleana wakati wa ibada hiyo. \n Akizungumza na shirika la habari la AFP Akram Taher mumini moja amesema “Sherehe za Eid hazifani manmo wakati huu wa hali ya janga la corona – watu wanahisia ya kua na hofu” \n Bara la Asia \n Waislam katika bara la Asia – kutoka Indonesia hadi Pakistan, Malaysia na Afghanistan – wamekusanyika katika masoko katika shamrashamra za manunuzi ya sikukuu, wakikiuka muongozo wa kudhibiti virusi vya corona na wakati mwengine polisi wakijaribu kutawanya mikusanyiko ya makundi makubwa. \n  “Kwa kipindi cha miezi miwili watoto wangu wamekuwa ndani,” amesema Ishrat Jahan, mama mwenye watoto wanne katika soko lenye harakati huko katika mji wa Rawalpindi nchini Pakistan. \n  “Karamu hii ni kwa ajili ya watoto, na kama hawataweza kusheherekea Eid kwa kuvaa nguo mpya, hakuna sababu ya sisi kufanya kazi kwa bidii mwaka mzima.” \n Indonesia \n Nchini Indonesia – taifa lenye Waislam wengi zaidi duniani – watu wamehiari kuwatumia walanguzi na hati bandia za kusafiri ili kukwepa amri za kutotoka nje kwa ajili ya kusafiri wakati wa kumalizika Ramadhan jambo ambalo linaweza kuongeza maambukizo. \n Katika jimbo la wahafidhina la Aceh, makundi makubwa ya watu walikusanyika kufanya ibada ambapo wachache walivalia barakoa na wachache walisali bila ya kukaribiana, na msikiti mkuu wa Baiturrahman katika makao makuu ya jimbo hilo lilifurika watu. \n “Nilikuwa na hofu kusali katika hali kama hiyo, lakini kama Muislam, niwajibu wangu kutekeleza ibada ya Eid kwa jamaa kama njia ya kumshukuru Allah,” mmoja wa wale waliohudhuria ibada hiyo aliiambia AFP. \n Mashariki ya Kati \n Idadi ya vifo kutokana na COVID-19 Mashariki ya Kati na Asia imekuwa iko chini kuliko Ulaya na Marekani, lakini maambukizo yanaongezeka, na kusababisha hofu ya virusi hivyo vinaweza kufanya mifumo ya afya ambayo haipewi fedha za kutosha kuelemewa. \n Iran \n Iran, ambayo imepitia mlipuko wenye vifo vingi katika Mashariki ya Kati, imewataka raia wake kuepuka kusafiri wakati wa Eid wakati ikipambana kudhibiti kiwango cha maambukizo nchini humo. \n Waziri wa Afya Saeed Namaki amesema nchi hiyo imejikita kwa nguvu zote kuzuia “maambukizo mapya ya ugonjwa huo” yanayo sababishwa na watu “ ambao hawaheshimu kanuni za afya”.. ##
Biashara kwenye Masoko ya fedha ya Ulaya imeshuka leo Alhamisi kukiwa na ongezeko la hofu ya kwamba uchumi wa dunia bado unakabiliwa na hatari ya janga la virusi vya corona. \n\nKipimo cha hisa cha Uingereza FTSE kimeshuka kwa kishindo kwa asilimia 2.2 katikati ya siku ya mauzo, wakati kile cha Paris CAC-40 kilikuwa chini wakati wa mauzo kwa asilimia 1.8 na cha Frankfurt Dax kiliporomoka kwa asilimia 1.5. \n Hisa zilianza kuuzwa kwa haraka Alhamisi bara la Asia, na kusababisha kipimo cha hisa cha Tokyo Nikkei na kile cha Sydney S&P/ASX vyote kupata hasara ya asilimia 1.7 wakati wa kumaliza mauzo. Masoko ya hisa ya Hong Kong, Seoul, Shanghai na Taipei yalipata hasara kubwa. \n Wawekezaji wanaonekana kuvunjika moyo kutokana na tahadhari iliyotolewa Jumatano na Mwenyekiti wa Benki Kuu ya Marekani Jerome Powell, kuwa hali ya kudorora hivi sasa kwa uchumi imesababishwa na mlipuko wa COVID-19 ulimwenguni na utaendelea kwa muda mrefu katika siku za usoni.  \n Nchini Marekani biashara kwenye masoko ya fedha, kipimo cha Dow Jones kilikuwa kimeshuka kidogo kimauzo, wakati S&P 500 na Nasdaq yalikuwa katika wigo chanya wa biashara, wakati soko la Wall Street Alhamisi likionyesha mwanzo wenye biashara mchanganyiko. \n Wakati bei ya hisa inaendelea kuyumba, bei ya mafuta inapanda. Bei ya mafuta ghafi ya kipimo cha Marekani, West Texas Intermediate, inauzwa dola za Marekani 26.37 kwa pipa, kikiwa juu kwa asilimia 4.2, wakati bei ya mafuta ghafi cha Brent ambacho ni kipimo cha kimataifa, inauzwa kwa dola 30.28 kwa pipa, ikiwa juu kwa asilimia 3.7.. ##
Wafuasi wa upinzani nchini Burundi wamefurahishwa na hatua ya chama cha National Congress for Liberty (CNL) kumteua naibu wa spika wa bunge la nchi hiyo Agathon Rwasa kuwa mgombea wa urais katika uchaguzi mkuu wa Mei mwaka huu. \n\nChama hicho kilitangaza uteuzi huo Jumapili kupitia ujumbe wa Twitter. \n Rwasa, mwenye umri wa miaka 56, alipigana vita vya wenyewe kwa wenyewe, sawa na rais wa sasa Pierre Nkurunziza, ambaye ametangaza kustaafu na hatashiriki uchaguzi wa mwaka huu.  \n Rwasa na Nkurunziza wanatoka jamii ya Hutu, inayopatikana katika mkoa wa Ngozi, Kaskazini mwa Burundi.  \n Baada ya kuteuliwa, Rwasa, amefutilia mbali kile kinachodaiwa kuwa mipango ya chama kinachotawala kufanya udanganyifu katika hesabu ya kura.  \n “Wakati tunajitayarisha kwa uchaguzi mkuu, inastaajabisha kusikia kwamba kuna watu wanafikiria kufanya udanganyifu katika uchaguzi huo…. Raia wa Burundi hawatawaruhusu hilo kufanyika,” amesema Rwasa.  \n Mwezi Januari, chama kinachotawala cha CNDD-FDD, kilimteua Evariste Ndayishimiye kuwa mgombea wake wa urais.  \n Ndayishimiye, aliyekuwa generali katika jeshi la nchi hiyo, pamoja na kusimamia idara inayoshughulikia masuala ya jeshi katika ofisi ya rais, alikuwa pia waziri wa mambo ya ndani na usalama.  \n Juhudi zetu za kufikia maafisa wa serikali kujibu tuhuma za njama ya kufanya udanganyifu katika uchaguzi mkuu, hazikufaulu.  \n Je, Agathon Rwasa ni nani?  \n Alizaliwa January 10 1964 katika mkoa wa Ngozi, Burundi.  \n Ni mtoto wa 7 katika familia ya watoto 14.  \n Alisomea chuo kikuu cha Burundi.  \n Alikuwa kiongozi wa chama cha waasi cha National Liberation Forces - FNL  \n Aliongoza kundi la wapiganaji la Hutu wwakati wa vita vya wenyewe kwa wenyewe nchini Burundi  \n Alisaini mkataba wa amani na serikali, Septemba 2006  \n Alichaguliwa kuwa naibu spika wa bunge la Burundi July 2015  \n Amechaguliwa kuwa mgombea wa urais wa chama cha Congress for national Liberty - CNL Februari 16 2020  \n   \n Burundi ni mojawapo ya nchi maskini zaidi duniani na mashirika ya msaada yalisitisha msaada wake mwaka 2015, baada ya kutokea machafuko kufuatia uchaguzi wa mwaka 2015.  \n Nchi hiyo inapitia hali mgumu kiuchumi na makovu ya vita vilivyotokea miaka iliyopita.  \n Tangu mwaka 2015, rais Nkurunziza alipowania mhula wa tatu madarakani, katika hatua iliyokumbwa na mzozo, mamia ya raia wa Burundi wameripotiwa kuuawa katika makabiliano na maafisa wa usalama.  \n Polisi, maafisa wa usalama na kundi la vijana linalojulikana kama Imbonerakure, linaloungwa mkono na chama kinachotawala, vimeshutumiwa kwa dhuluma hizo, japo serikali imekuwa ikikana madai hayo kila mara.  \n Imetayarishwa na Kennes Bwire, VOA, Washington DC. ##
Wanajeshi wa Kenya Alhamisi wamewaua washukiwa wanne wa wapiganaji wa kikundi cha Al-Shabaab na kumkamata mmoja wao baada ya tukio la kushambuliwa basi katika Kaunti ya Lamu. \n\nMratibu wa Mkoa wa Pwani John Elungata ametoa ripoti hiyo masaa kadhaa baada ya shambulio la kushitukiza katika eneo la Nyongoro, sehemu maarufu ambayo Al-Shabaab imekuwa ikifanya mashambulizi yanayo lenga abiria katika magari na vyombo vya usalama. \n Watu watatu waliuawa na wengine watatu kujeruhiwa vibaya sana wakati washukiwa wa wapiganaji wa Al-Shabaab waliposhambulia basi lililokuwa linaelekea Lamu kutoka Mombasa. \n Magaidi hao imefahamika kuwa walikuwa wanajaribu kulazimisha basi lisimame lakini dereva aliongeza mwendo, na hivyo ikawafanya walirushie basi hilo risasi. \n Kamishna wa Kaunti Irungu Macharia amesema wale waliouawa na wengine waliojeruhiwa hawajaweza kutambuliwa hadi hivi sasa. \n Timu za maafisa usalama zilipelekwa katika eneo la Nyongoro na maeneo yanayo lizunguka ili kukabiliana na wale waliowashambulia watu hao kwa bunduki. \n Shughuli za usafiri zilisitishwa katika barabara ya Lamu-Garsen baada ya mabasi yaliyokuwa yanaelekea Mombasa kutoka Lamu na yale yanayo toka Lamu kwenda Mombasa yalilazimishwa kurudi Kituo cha Polisi cha Witu.. ##
Bei za hisa katika masoko ya Ulaya na Asia zimepanda Jumatatu kufuatia habari za kuanza kupunguzwa kwa masharti ya watu kutotoka nje kutokana na kupungua kwa maambukizi ya COVID-19. \n\nKwa upande mwengine kupanda kwa Lisa kunatokana na huko Ulaya kuwepo matumaini kwamba mashirika ya ndege yatapata msaada mkubwa wa fedha kunusuru usafiri wa ndege. \n Kwa mujibu wa shirika la habari la Uingereza Reuters hisa za shirika la ndege la Ujerumani Luftansa zilipanda kwa asilimia 6.5 baada ya Waziri wa uchukuzi wa nchi hiyo kusema serikali iko tayari kulisaidia shirika hilo. \n Kwa upande wa benki za Ulaya hisa zilipanda kwa asilimia 4.1 baada ya benki ya Deutche Ujerumani kutangaza faida kubwa ambayo haikutarajiwa kwa robo ya kwanza ya mwaka 2020. \n Na huko Asia hisa zilipanda baada ya benki ya Japan kutangaza msaada zaidi wa kufufua uchumi kutokana na janga la corona.  \n Wakati huohuo serikali ya Iraq imetangaza inatafakari juu ya kupunguza mishahara ya wafanyakazi katika bajeti inayotayarishwa upya kutokana na kupunguka sana kwa bei za mafuta. \n Katika muswada wa awali wa bajeti yake serikali ilikuwa inategemea sana mapato ya mafuta wakati pipa moja lilikuwa linauzwa kwa dola 56 ili kugharimia miradi yake muhimu. \n Lakini hii leo bei kwa pipa iko kati ya dola 20 hadi 30. Moja wapo ya mapendekezo ya serikali ni kupunguza kwa hadi aslimia 50 ya mishahara ya maafisa wa juu ambapo itaweza kunusuru mamilioni ya dola kulingana na afisa wa serikali aliyezungumza bila ya kutaka kutajwa.  \n Imetayarishwa na mwandishi wetu, Washington, DC.. ##
Kwa mara nyingine tena maandamano ya wananchi yafanikiwa kuuondoa utawala wa nchi ya kiarabu madarakani.  \n\nSafari hii baada ya maandamano ya siku 12 wananchi wa Lebanon wamemlazimisha Waziri Mkuu Saad Al-Hariri kujiuzulu pamoja na serikali yake. Licha ya mabadiliko hayo waandamanaji wamesema wataendelea na malalamiko yao hadi madai yote yanatekelezwa. \n Hali ilivyokuwa Lebanon \n Maelfu ya Walebnani kutoka kila pembe ya nchi walishuka katika viwanja vikuu vya miji yao usiku kusherehekea ushindi wao wa Jumanne pamoja na kulaani ghasia zilizozuka Beirut muda mfupi kabla ya Waziri Mkuu Msuni Saad Hariri kutanagaza anajiuzulu. \n Ghasia hizo zilisababishwa na wafuasi wa kundi la kishia la Hezbollah linaloongozwa na Imam Hassan Nasrallah na kundi la Amal la Nabih Berri. Wapinzani hao walijaribu kuvunja kambi ya waandamanaji nje ya jengo kuu la serikali na kutia moto baadhi ya mahema yaliokuwepo. \n Licha ya ghasia hizo waandamanaji walijitokeza usiku wa Jumanne na kusema wataendelea hadi kupata ushindi kamili. Abdallah Hammoud muandamanaji mjini Beirut akizungumza na shirika la habari la Reuters, amewapongeza waandamanaji kwa ushindi wao. \n Hammoud anaelezea kuwa wananchi wamepata ushindi dhidi ya mabwanyenye wa kisiasa katika nchi hii. "Tutaendelea na vuguvugu letu, na uasi wetu, katika mapinduzi yetu ya kuwaondoa wezi wa mali waliolitumbukiza taifa hili katika janga la kiuchumi. \n Waziri Mkuu tajiri Hariri akilihutubia taifa hapo Jumanne alisema kwa huzuni kwamba uamuzi wake unatokana na dhamira ya Walebanon wengi walioshuka mitaani wakitaka mabadiliko katika kile alichokieleza maandamano ya kihistoria. \n Kilio cha wananchi \n Waziri Mkuu wa lebanon amesema : Nimejaribu mnamo kipindi hichi kusikiliza kilio cha wananchi na kulilinda taifa kutokana na hatari za kiuchumi, kijamii na usalama. Lakini leo hii ninasema nimegonga mwamaba." \n Wananchi waliokuwa wakisikiliza hotuba hiyo walisherehekea alipotangaza anajiuzulu ikiwa ni mara yake ya tatu kuacha nafasi hiyo. \n Kujiuzulu kwa Hariri ni kukaidi wito wa mshirika wake Hezbollah katika serikali ambaye kiongozi wake Nassarallah alionya kwamba nchi itatumbukia katika ghasia. \n Wiki iliyopita Hariri alifanya mabadiliko makubwa ya baraza lake la mawaziri na kupendekeza mageuzi ya kiuchumi mambo ambayo hayajawaridhisha waandamanaji wanaotaka kuwaona wanasiasa wote wanaodai ni walaji rushwa wameondolewa na kufanyika mageuzi kamili ya utawala kugawanya madaraka kwa misingi ya kidini. \n Waandamanaji kwa ujumla wameridhika na uwamuzi wa Hariri kujiuzulu lakini wanataka viongozi wengine wote waondoke kama anavyoeleza Aya al Amari mwanafunzi wa miaka 19. \n Aya al-Amari, Mwanafunzi \n Tunashukuru saad Hariri amejibu matakwa ya wananchi na tuna matumaini wengine watasikiliza maombi ye wananchi na kujiuzulu vile vile. Hicho ndicho tunachotaka. Hatutaki ulaji rushwa, na atuwataki. Tunataka taifa ambalo tunaliamini. \n Ufaransa mshirika mkubwa wa Hariri na mtawala wa kikoloni wa taifa hiolo ametowa msaada wa dola bilioni 11 kwa ajili ya maendeleo nakuepusha nchi kutumbukia katika vita vya wenyewe kwa wenyewe mwishoni mwa miaka 1990. \n Kulingana na katiba Baraza la mawaziri linaendelea na kazi hadi pale wabunge wanafikia makubaliano ya kumchagua waziri mkuu mpya. \n Imetayarishwa na mwandishi wetu Abdushakur Aboud, Washington, DC.. ##
Mataifa ya Ulaya yanapambana na hali ya juu sana ya joto, na kusababisha udhia mkubwa kwa watu wa sehemu ya bara hilo. \n\nKatika mji mkuu wa Uingereza - London, kiwango cha joto kimefikia nyuzi joto 37.7, ikiwa ni kiwango cha juu zaidi kuwahi kurekodiwa kote Uingereza mwezi Julai. \n Hii ni rekodi ya pili ya juu ya joto tangu Agosti 10, 2003, wakati kiwango cha joto kilifikia nyuzi joto 38.5 katika mji wa Faversham. \n Katika hali ya kukabiliana na joto hilo watu wanakula barafu ili kupunguza joto mwilini na pia kwenda katika maeneo yenye upepo kama vile kando ya mito na bahari. \n Kulingana na utabiri wa hali ya hewa, Kiwango cha juu cha joto ulaya, kinatarajiwa kuendelea kwa mda wa miezi mitatu hadi Oktoba. \n  Kituo cha utabiri wa hali ya hewa nchini Ufaransa kilisema Alhamisi hali ya joto itaongezeka zaidi na kuweka rikodi mpya baadae wiki hii. \n Watalii wamekuwa wakimiminika kwenye chemchem ya Trocadero chini ya mnara wa edible Eiffel kujikinga na joto. \n Hata hivyo kwa mujibu wa utabiri huo joto linatarajiwa kumalizika mapema Ijumaa.. ##
Mwana wa Mfalme Prince Harry na mkewe wamesema katika mahojiano ya pamoja waliofanya na kituo cha televisheni cha ITV wakati wa ziara yao nchini Afrika mapema mwezi Octoba na kurushwa hewani Jumapili, kuwa hawatakubali magazeti ya udaku ya Uingereza kuwaharibia maisha yao. \n\nPrince Harry ameiambia ITV kuwa mengi ya mambo ambayo yanachapishwa katika magazeti ya udaku siyo ya kweli, akiongeza “sitakubali kuingizwa katika hujuma iliyomuua mama yangu.” \n Harry amesema kumbukumbu ya kifo cha Princess Diana ilikuwa bado ingaliipo kila siku kunavyokucha na sio kwamba yeye mwenye amejawa na hofu…” \n Nyota wa zamani wa Televisheni ya Marekani Meghan Markle amesema wakati rafiki zake walikuwa na furaha ya yeye kuwa na mahusiano na Harry, marafiki zake wa Uingereza walimuonya kuwa asiowane na Harry “ kwa sababu magazeti ya udaku ya Uingereza yatamuharibia maisha yake \n Akizungumza namna anavyoweza kukabiliana na ufuatiliaji mzito wa magazeti haya, Meghan amejibu : “Ukweli ni kuwa nimekuwa kwa muda mrefu nikimwambia H – hivyo ndivyo ninavyomwita—haitoshi kuwa utanusurika katika jambo, hiyo siyo maana ya maisha. Inatakiwa upate mafanikio. \n Mapema mwezi huu wana wa mfalme hao walifungua mashtaka dhidi ya gazeti la udaku la Uingereza, The Mail on Sunday kwa kuingilia maisha yao ya faragha, akidai kuwa kinyume cha sheria walichapisha barua aliyomuandikia baba yake. \n Kila wakati, Harry alisema namna wanavyomfanyia Meghan hakuna tofauti na vile magazeti hayo yalivyomfanyia mama yake.. ##
Shirika la ndege la Ethiopian Airlines iliyokuwa ikiruka kutoka Addis Ababa imeanguka muda mfupi baada ya kuruka Jumapili, asubuhi, na kuua watu 157 waliokuwa ndani ya ndege hiyo. \n\nShirika la habari la serikali ya Ethiopia limesema kuwa ndege hiyo iliyoanguka karibu na mji wa Bishoftu lilikuwa na abiria kutoka nchi 33. \n Ndege hiyo aina ya Boeing 737-Max 8 ilikuwa ni ndege mpya, iliyokabidhiwa kwa shirika la ndege la Ethiopia, kwa mujibu wa takwimu za kampuni ya Planespotters Civil aviation. \n Boeing imetoa tamko la mstari mmoja Jumapilli, ikisema kuwa " Boeing inataarifa za ajali hiyo ya ndege na inafuatilia kwa ukaribu kabisa." \n Kampuni ya Flightradar inayofuatilia urukaji wa ndege kupitia akaunti yake ya Twitter imesema kuwa "spidi ya kuruka" wakati ikiondoka uwanja wa ndege ya ndege hiyo ya Ethiopia "ilitetereka baada ya kuruka. \n Boeing 737-MAX 8 inafanana na aina ya ndege iliyoruka Oktoba kutoka Jakarta na kuanguka katika Bahari ya Java baada ya dakika chache, na kuua watu wote 189 waliokuwa katika ndege hiyo ya Lion Air. \n Imetayarishwa na Mwandishi wetu, Washington, DC.. ##
Serikali ya Japan inasema majaribio ya Jumatatu ya makobora yaliyofanywa na Korea kaskazini ni tishio kwa amani na usalama wa Japan na kanda nzima. \n\nWakati dunia nzima ikijaribu kuzuia kusamba kwa virusi vya corona Korea Kaskazini imeanzisha uchokozi kwa kufyetua duru ya pili ya makombora ya masafa ya mbali katika kipindi cha wiki moja hadi leo. \n Msemaji wa seikali ya japan Yoshihide Suga amesema hatua hii ya kurudia mara kwa mara kufyetua makombora ni suala tete linaloikumba jumuia ya kimataifa kwa ujumla. \n Jeshi la Korea kaskazini limeeleza kwamba jaribio la leo ni duru mpya ya mazowezi yanayosimamiwa na kiongozi wa Korea kaskazini mwenyewe Kim jong Un.. ##
Kesi dhidi ya utawala wa Trump ya madai ya kuzuia uchunguzi inazidi kupamba moto, kama Mwakilishi wa chama cha Democrat Adam Schiff alivyosema. \n\nKuongezeka kasi kwa kesi hiyo anasema inatokana na wanachama wa ngazi ya juu na mwanasheria wa Trump binafsi, Rudy Giuliani kupuuza hati ya wito juu ya shauri la uchunguzi linalotaka kumuondoa madarakani rais. \n Ofisi ya makamu wa rais Mike Pence imeuita uchunguzi wa baraza la wawakilishi linalongozwa na wa Democrat, ni utashi wao wenyewe na hati ya kuitwa kujibu maswali ni pana mno. \n Wizara ya Ulinzi ya Marekani,Pentagon, pia imesema haina uwezo kutoa ushirikiano kwa muda huu kutokana na sababu za kisheria. \n Ofisi ya bajeti ya White House pia imekataa ombi la Baraza hilo, na mwanasheria binafsi wa Rais Trump, Rudy Giuliani pia amekataa kuitika wito wa hati inayomtaka kutoa nyaraka zinazohusiana na juhudi za kuishinikiza Ukraine kumchunguza makamu wa rais wa zamani na mgombea urais wa Democrat hivi sasa, Joe Biden. Jioni Jumanne, Mwakilishi wa Baraza la Wawakilishi Michael McCaul, kiongozi wa Republikan katika Kamati ya Mambo ya Nje, amesema uchunguzi wa kumuondoa rais madarakani "unaoendelea kwa faragha ambapo ilitakiwa ufanyike hadharani."  "Namtaka Spika aweke azimio hilo hadharani ili tuendelee katika njia ya uwazi na suala hili hali ya kuwa watu wote wa Marekani wanafahamu kile kinachoendelea kwa sababu mwisho wa siku, ni wao ambao wataathirika na mchakato usiokuwa wa haki," McCaul amesema.  Lakini Schiff amesema Warepublikan wamewakilishwa ipasavyo katika mahojiano hayo ya faragha, akisema wanapewa kila fursa kuwahoji mashahidi na kuona ushahidi.  Those hearings continue Wednesday with testimony from Michael McKinley, a former senior advisor to Secretary of State Mike Pompeo. \n Mahojiano hayo yanaendelea siku ya Jumatano ambapo Michael McKinley atatoa ushahidi, yeye ni mshauri wa ngazi ya juu wa Waziri wa Mambo ya Nje Mike Pompeo.. ##
Wanadiplomasia nchini Tanzania kutoka nchi nane za Umoja wa Ulaya, Ijumaa, wamehoji uamuzi wa kusitishwa kwa muda wa wiki moja chapisho la gazeti la Kiingereza baada ya maafisa wa serikali ya Tanzania kulishutumu limepotosha suala la bei ya kubadilisha fedha za kigeni. \n\nGazeti la The East African limeripoti kuwa hatua hiyo iliyochukuliwa na serikali ya Tanzania dhidi ya gazeti la 'The Citizen' imekuja wakati malalamiko kwa upande wa wanaounga mkono upinzani na makundi ya taasisi za kiraia yanaongezeka kwa kile wanachosema kuwa ni hatua ya serikali kuua upinzani na kuweka vikwazo kwa waandishi wa habari na wapiganiaji wa haki za binadamu. \n Kauli ya mabalozi nchini Tanzania \n “Kwa kawaida, naanza siku yangu kwa kusoma baadhi ya magazeti, likiwemo gazeti lililofungiwa la The Citizen, “Balozi wa Uingereza nchini Tanzania Sarah Cooke ameandika katika akaunti yake ya Twitter. \n “Hilo sio sawa, limefungiwa nchini Tanzania kwa siku saba. Je, adhabu inalingana na kosa linalodaiwa kufanyika?’ \n Ujumbe kama huo pia ulikuwa umepostiwa na mabalozi wa Belgium, Denmark, Ujermani, Ireland, Italy, Uholanzi na Sweden, katika kitendo ambacho ni nadra cha kupinga waziwazi kwa pamoja hatua hiyo ya serikali. \n “Vyombo vya habari vinajukumu muhimu katika kuanzisha mijadala ya umma,” Ubalozi wa Ireland uliandika, na kusema imesikitishwa na uamuzi wa wiki hii kusitisha kwa muda chapisho la The Citizen.” \n Gazeti la Citizen lilikuwa limeshutumiwa kwa kutoa habari za upotoshaji katika habari iliyochapishwa hivi karibuni juu ya kushuka thamani kwa shilingi ya Tanzania. \n Liliripoti kuwa dola ya Marekani ilikuwa inanuliwa kwa thamani ya Tsh 2,415 ukilinganisha na ile ya Benki Kuu ya Tanzania ya 2,300, kwa mujibu wa tafiti iliyofanywa katika maduka ya kubadilisha sarafu za kigeni na mabenki. \n Sheria ya Takwimu ya 2017 inapiga marufuku uchapishaji wa habari zozote zinazohusu takwimu zinazopingana na takwimu za serikali, ikiwa ni pamoja na uwezekano wa wale waliochapishwa habari hizo kufungwa jela. \n Wanaomkosoa Magufuli \n Rais John Magufuli anakabiliwa na ukosoaji unaoendelea kuongezeka kutoka vyama vya upinzani pamoja na makundi ya taasisi za kiraia na jumuiya ya kimataifa kwa kile wanachosema ni ukandamizaji wa haki za binadamu. \n Kundi la Media rights group, ambao ni waandishi bila ya mipaka, wamesema kuwa kusitishwa kwa muda huko kwa 'The Citizen' “ni kielelezo tosha cha kuendelea kushuka kwa uhuru wa vyombo vya habari nchini Tanzania tangu Rais John Magufuli achukuwe madaraka.” \n Kituo cha Sheria na Haki za Binadamu (LHRC), taasisi kuu ya haki za binadamu nchini Tanzania, kimesema kusitishwa huko kwa gazeti hilo ni “ muendelezo wa kukandamiza uhuru wa kujieleza na uhuru wa vyombo vya habari nchini Tanzania.”. ##
Kitengo cha kushughulikia maafa Uturuki kimesema Jumatatu idadi ya waliokufa kufuatia tetemeko la ardhi lenye nguvu imeongezeka kufikia 39. \n\nTakriban watu 4,000, ambao walikuwa wakisaidiwa na mashine za kuchimbia, wamekuwa wakifanya shughuli ya kuchakua kifusi katika baridi ya barafu huko Elazig upande wa mashariki wa nchi hiyo baada ya tetemeko lenye ukubwa wa 6.8 kilichopiga Ijumaa jioni. \n Maafisa wanasema majengo 76 huko Elazig yalianguka na mamia mengine yaliharibika. \n Shirika la habari la Associated Press limeripoti kuwa wafanyakazi wanaotoa msaada wa dharura wamejenga mahema 9,500 ili kuweza kuwapatia chakula na malazi watu waliohama makazi yao. \n Serikali imesema kuwa hadi sasa wamefanikiwa kuwatoa watu 45 kutoka katika kifusi. \n Televisheni ya Uturuki imeonyesa mama mmoja, Ayse Yildiz, 35, na mtoto wake wa kike, 2, Yusra akiokolewa kutoka katika mabaki ya nyumba iliyokuwa imebomoka huko katika mji wa Elazig. Walikuwa wamekwama ndani ya jengo hilo lililoanguka kwa masaa 28. \n Mwanafunzi katika chuo kikuu cha Syria Mahmud al Osman ameliambia shirika la habari la serikali Anadolu kuwa alitumia mikono yake kumuokoa mwanaume na mwanamke kutoka chini ya kifusi. \n Kitengo cha usimamizi wa maafa na huduma za dharura kimesema Zaidi ya watu 1,600 walikuwa wamejeruhiwa kutokana na tetemeko hilo, kati yao 13 wakiwa katika hali mbaya wakipata matibabu katika kitengo cha wagonjwa wenye hali mbaya.. ##
Serikali ya Tanzania imekata rufaa kupinga kuachiliwa huru Mkurugenzi Mkuu wa zamani wa Shirika la Utangazaji Tanzania (TBC), Tido Mhando. \n\nRufaa hiyo dhidi ya mkurugenzi huyo iliyofunguliwa katika Mahakama Kuu inahusu kosa la matumizi mabaya ya madaraka na kuisababishia serikali hasara ya Sh.milioni 887.1. \n Wakili wa Serikali Leonard Swai alidai kuwa Jamhuri haijaridhika na hukumu hiyo kwamba pamoja na kwamba mikataba inadaiwa kuwa haikufuata sheria lakini mawakili walilipwa fedha ambayo imesababisha hasara chini ya uongozi wa Mhando. \n Rufaa hiyo inasubiri kupangiwa jaji na tarehe ya kusikilizwa. \n Wiki iliyopita Mahakama ya Hakimu Mkazi Kisutu, Dar es Salaam ilimwachia huru aliyekuwa Mkurugenzi Mkuu wa Shirika la Utangazaji Tanzania (TBC), Mhando, baada ya kukutikana hana hatia. \n Hukumu hiyo ilitolewa na Hakimu Mkazi Mkuu, Huruma Shaidi, baada ya upande wa mashtaka kushindwa kuthibitisha mashtaka dhidi yake juu ya matumizi mabaya ya madaraka na kusababishia serikali hasara. \n Katika utetezi wake Mhando alidai kuwa mchakato mzima wa kuingia ubia wa kuhamisha TBC kutoka katika mfumo wa analojia kwenda digitali ulifanywa na bodi ya TBC. \n Mahakama hiyo pia imesema kwamba mkataba anaodaiwa kusaini Tido kinyume cha sheria haukidhi vigezo vya kuitwa mikataba.. ##
Jamhuri ya kidemokrasia ya Congo imesema watu 27 walifariki kutokana na maambukizi ya Ebola katika jimbo la Kivu Kaskazini Jumapili, ikiwa ni idadi kubwa kuliko zote katika siku moja, na kufanya idadi ya vifo vya maambukizi ndani ya kipindi cha wiki moja kufikia 126. \n Kabla ya vifo vya watu hao 27 Jumapili, idadi ya maambukizi ilikuwa watu 110, wiki chache zilizopita na wizara ya afya inasema kwamba mlipuko wa wiki iliyopita mashariki mwa nchi, katika mikoa ya kivu na Ituri, unasambaa kwa kasi kutokana na mashambulizi ya makundi ya waasi yanayotatiza juhudi za madaktari na msaada wa jumuiya ya kimataifa. \n Katika mahojiano ya simu Dr Jean Christopher Shako, msimamizi wa juhudi za kukabiliana na Ebola mjini Butembo, ameambia Sauti ya Amerika kwamba japo maafisa wake wamejitolea kuangamiza ugonjwa huo, msaada wa jamii wanaotumikia ni mdogo sana, na wengi hawaamini kwamba kuna Ebola. Anasema kwamba wanafanya kazi kwa matumaini tu. \n “Tunapambana na ugonjwa huo kwa uwezo wetu wote. Tuna matumaini kwamba utamalizika. Sote tuwe na imani kwa mungu, tumwombe Mungu tushinde ugonjwa huu”, amesema DR. Shako \n Mashambulizi dhidi ya vituo vya matibabu \n Vituo vitano vya kutibu wagonjwa wa Ebola vimeshambuliwa katika muda wa miezi miwili iliyopita, huku afisa wa ngazi ya juu wa shirika la afya duniani WHO akiuawa kwa kupigwa risasi na watu wenye silaha, siku 10 zilizopita. \n Waliofanya mauaji hayo wanadaiwa kujulikana lakini wanaripotiwa kupewa kinga na makundi ya wapiganaji na watu kutoka katika jamii, wanaopinga juhudi zinazochukuliwa kukabiliana na ugonjwa huo. \n Wakaazi wa Butembo kama Issa Misango, wanataka serikali kuonyesha nia ya dhati katika vita dhidi ya ebola. \n “Huyo daktari aliuwawa na watu gani, wakati kikao alichokuwa anahudhuria kilikuwa kinajulikana na serikali? Vyombo vya usalama vilijua kwamba kikao hicho kilikuwa kinafanyika. Walikuwa wapi? Watu wanajiuliza maswali mengi wakitaka kujua waliomua daktari huyo. Kama ni wapiganaji wa mai mai au ni wale wale walinzi wa jeshi. Watuambie. Inakuaje walijua hadi mahali alikuwa amekaa wakati wa mkutano, wakaingia moja kwa moja na kumuua?” ameuliza Issa Misango, mkaazi wa Butembo. \n Juhudi za uhamasishaji \n Idadi kubwa ya watu katika maeneo yenye Ebola, wana imani kwamba Ebola ni fikra tu iliyoanzishwa na kuenezwa na serikali pamoja na jumuiya ya kimataifa. \n “Tumejitwika majukumu kama watu wa kawaida katika jamii, kushirikiana na waandishi wa habari kueneza ujumbe jinsi ya watu kujikinga na maambukizi ya Ebola. Tunaeneza ujumbe kupitia vyombo vya habari lakini vyombo hivi vinataka kulipwa ili kupasha ujumbe wa afya. Imebidi tujitoe na kutembelea watu katika makao yao ili kuwaelimisha jinsi ya kuzingatia kanuni za afya, tuweze kuangamiza ugonjwa wa ebola”, ameeleza Issa Misango. \n Vifo kutokana na Ebola \n Mlipuko wa sasa wa virusi vya Ebola, vinavyosababisha mgonjwa hutapika, kuhara na kutokwa damu, ndio wa pili kwa ukubwa baada ya wa mwaka kati ya 2013 na 2016 uliotokea Afrika magharibi na kuuwa watu 11,000. \n Ugonjwa wa ebola unaaminika kuua watu 891 na kuambukiza zaidi ya 500 katika mikoa ya Kivu kaskazini na Ituri nchini DRC. \n Imetayarishwa na Kennes Bwire, Sauti ya Amerika, Washington DC. ##
Naibu Katibu Mkuu anayeshughulikia masuala ya amani Bintou Keita amesema kwamba Umoja wa Matifa hauna nia ya kuondoka kutoka Libya licha ya mauaji ya wafanyakazi wake watatu Jumapili. \n\nWatu hao waliuawa kutokana na mlipuko wa bomu lililokuwa limetegwa ndani ya gari mjini Benghazi, mashariki ya nchi hiyo. \n Shambulio hilo la Jumamosi asubuhi limetokea wakati UN inajaribu kutafuta suluhisho la kusitisha mapambano yaliyoanza mwezi Aprili katika mji mkuu wa Tripoli. \n Mapiganao hayo yalianzishwa na wanamgambo national Army wenye makazi yao mashariki ya nchi ya Libya, yakiongozwa na Jenerali aliyeasi Khalifa Haftar yakiwa na lengo la kuipindua serikali inayotambuliwa na UN, na mpaka sasa mapinduzi hayo hayajafanikiwa. \n Baraza la Usalama la UN lilikutana katika kikao cha dharura jana kujadili suala la Libya. \n Imetayarishwa na mwandishi wetu, Washington, DC.. ##
Roger Stone, mshauri wa kampeni ya uchaguzi wa Rais Donald Trump, amekamatwa na kufunguliwa mashtaka ya makosa kadhaa ya jinai yanayo tokana na uchunguzi unaofanywa na mchunguzi maalum juu ya Russia kuingilia kati uchaguzi mkuu wa Marekani wa mwaka 2016. \n\nMaafisa wa vyombo vya usalama serikali kuu walimkamata Stone mapema siku ya Ijumaa upande wa kusini mashariki mwa Florida baada ya washauri wa mahakama ya serikali kuu kusema kuwa ana kesi ya kujibu juu ya mambo matano ya kutoa matamko ya uongo na kila moja katika hayo ni la kuzuia uchunguzi na kuwashawishi mashahidi kusema uongo. \n Stone ataletwa katika mahakama ya serikali kuu huko Fort Lauderdale, Florida, baadae siku ya Ijumaa, ofisi ya Mueller imeeleza. \n Stone alikuwa akiangazwa kutokana na kumuunga mkono Trump wakati wa kampeni za uchaguzi wa rais mwaka 2016, pale alionyesha kuwa anafahamu undani wa udukuzi wa takwimu ambao ungeweza kuwafedhehesha Wademokrat, pamoja na hasimu wa Trump katika kinyang'anyiro cha kuingia White House, Hillary Clinton. \n Waendesha mashtaka wa Marekani, katika kumkuta anakesi ya kujibu, wamesema kuwa Stone alikuwa ametuma na kupokea barua pepe kadhaa na ujumbe wa SMS wakati wa kampeni mwaka 2016 ambapo alijadili taasisi no 1, mkuu wake, na umiliki wake wa barua pepe zilizo dukuliwa.. ##
Nyota mchekeshaji kwenye jukwaa, filamu na televisheni Jerry Stiller amefariki akiwa na umri wa miaka 92. \n\nMwanawe, muigizaji Ben Stiller, amesema baba yake alifariki mapema Jumatatu kutokana na sababu za kawaida. \n   \n Stiller alijipatia umaarufu miaka ya 1960 alipoungana na mkewe Anne Meara katika uchezaji filamu, kuigiza kwenye majukwaa, kushiriki katika matangazo ya biashara na programu za televisheni, likiwemo onyesho la Ed Sullivan. \n Alipata umashuhuri tena miaka ya 1990 alipoigiza michezo ijulikanayo kama Cranky, Frank Costanza katika show ya Seinfeld iliyokuwa ikionyeshwa katika televisheni.  \n Fani yake Stiller ilihusisha nafasi alizoigiza katika maonyesho mbalimbali ya Broadway kama vile The Ritz na Hurlyburly, na pia filamu zilizopata umashuhuri Hairspray na Zoolander. \n Imetayarishwa na mwandishi wetu, Washington, DC. ##
Maalim Seif Shariff amesema Jumatatu anaridhia na maamuzi ya Mahakama Kuu kumtambua Ibrahim Lipumba, kuwa ndiye mwenyekiti wa Chama cha Wananchi CUF, anayetambuliwa na Msajili wa Vyama vya Siasa. \n\n“Leo tumetangaza kujiondoa kwenye CUF tunajiunga rasmi na chama cha ACT Wazalendo,” amesema Maalim Seif. Ofisi zote za CUF tumezibadili na sasa zitapeperusha bendera za ACT,” ameongeza. \n Uamuzi wa kujiunga na ACT  \n Maalim Seif amesisitiza kuwa ameamua kujiunga na ACT baada ya kugundua hujuma hiyo ya dola ya kuingilia mhimili wa mahakama. \n Kiongozi huyo mkongwe katika siasa amesema kuwa: Tunaona CUF kama mzigo tumekwisha utua.” \n Lakini amedai kuwa kuna ushahidi kwamba nguvu za dola kwa muongozo wa Chama cha Mapinduzi (CCM) ilipanga mkakati wa mahakama kufanya uamuzi huu. \n “Kesi hiyo (iliyoamuliwa) ina mkono wa dola, Hukumu iliyosomwa leo ilikuwa isomwe Februari 22, ikaahirishwa mpaka leo,” amesema Maalim Seif. \n Mkakati wa kumsaidia Lipumba \n Amesema huo ulikuwa mkakati wa kumpa nafasi Lipumba kwanza kubadilisha bodi yake ya uongozi, itambuliwe na pili kufanya mkutano wao feki, na hayo tayari yametekelezwa. \n Maalim ametoa mfano wa amri ya mahakama ya Tanzania iliyotolewa kusitisha mkutano huo wa Lipumba, lakini jeshi la polisi lilikwenda kuulinda. \n Serikali haikuheshimu amri ya mahakama \n Ameuliza vipi tutasema dola haihusiki, iwapo hata amri ya mahakama haikuheshimiwa. \n “Mahakama kwa maneno ni huru, lakini inaweza kutumika, namna nchi zetu zilivyo na usilinganishe mahakama za Marekani na Tanzania, \n Amelalamika kuwa suala hili halikuanza leo, mkakati huu ulikuwepo siku nyingi. \n Chama cha CCM amedai kuwa kimekuwa kikitumia ofisi za msajili wa vyama vya siasa, Rita na hata bunge, polisi , mahakama na vyombo vingine kuihujumu CUF.. ##
Utawala wa mpito wa Sudan umetangaza Jumanne kwamba utamkabidhi rais wa zamani Omar Al Bashir kwa mahakama ya uhalifu wa kimatiafa ICC.  \n\nHabari za kupelekwa The Hague zimetolewa baada ya mazungumzo katika mji mkuu wa Sudan Kusini, Juba kati ya wajumbe wa serikali ya mpito ya Sudan na makundi ya waasi kutoka jimbo la Darfur. \n Akizungumza na Sauti ya Amerika, Ahmed Tugod mwakilishi wa kundi la waasi la Vuguvugu la Haki na Usawa, JEM amesema pande zote zimekubaliana kuwakabidhi raia wanne wa Sudan walofunguuliwa mashtaka na ICC akiwemo Bashir. \n Tugod anasema, makubaliano ya kuwakabidhi watu hao haitatekelezwa hadi pale makubaliano kamili ya amani yanafikiwa kati ya pande zote zinazo zozana huko Sudan kufikiwa. \n Anasema wanataraji makubaliano hayo yatafikiwa mnamo wiki chache zijazo. \n Rais huyo wa zamani anakabiliwa na mashtaka ya mauwaji ya halaiki, uhalifu wa vita na uhalifu dhidi ya ubinadamu kutokana na vita vilivyotokea katika jimbo la Darfur nchini mwake mnamo mwaka 2003. \n Waendesha mashtaka wa ICC mjini The Hague, walitoa hati ya kukamatwa kwa al-Bashir baada ya kutofika mbele ya mahakama hiyo kukabiliwa na mashtaka ya mauwaji ya Darfur. \n Umoja wa Mataifa unasema karibu watu laki tatu waliuliwa na watu milioni 2 na nusu walikoseshwa makazi yao kutokana na vita hivyo.. ##
Waziri Mkuu wa Mauritius Pravind Kumar Jugnauth Jumapili alilivunja bunge la nchi hiyo na kusema kwamba kisiwa hicho cha Bahari la Hindi kitafanya uchaguzi mkuu mnamo Novemba 7. \n\nNchi hiyo, ambayo ni maarufu kwa utalii na moja wapo ya mataifa imara zaidi barani Afrika, hufanya uchaguzi kila baada ya miaka mitano, na wa mwisho ulifanyika mnamo 2014. \n Kisheria, Wananchi wa Mauritius wana kati ya siku 30 hadi 150 kushiriki uchaguzi baada ya waziri mkuu kuvunja bunge. \n Jugnauth, mwenye umri wa miaka 57, ambaye pia ni waziri wa Fedha atawania muhula mwingine kama kiongozi wa chama kinachotawala cha MSM. \n Amehudumu kama Waziri Mkuu tangu mwaka 2017 wakati alipochukua madaraka kutoka kwa baba yake, Anerood Jugnauth. \n -Imetayarishwa na Mwandishi wetu Washington DC. ##
Kiongozi mkuu wa kanisa katolika duniani Papa Francis Jumanne aliwasihi watu kote duniani kuendelea kuheshimu kanuni zilizowekwa ili kujikinga na wimbi jipya la maambukizi ya virus vya corona, wakati viongozi wao wameanza kulegeza hatua kali walizochukua ili kuzuia kuenea kwa virus vya corona. \n\nFrancis alitoa tamko katika ibada yake ya misa ya kila asubuhi, ambapo huwa anachukua fursa hiyo kutoa maoni kuhusu mada tofauti zinazohusiana na virusi vya Corona. \n Kuanzia Ulaya, Afrika, Marekani na Asia, viongozi wameanza kukabiliana na mivutano na ukosoaji wa amri walizotoa za watu kubaki majumbani mwao. \n "Wakati huu ambapo hatua za karantini zimeanza kulegezwa, tumuombe Mungu atupe sote neema yake ili tuwe makini na tuendelee kuheshimu sheria ili janga hili lisirudi tena," Papa Francis alisema. \n Kiongozi huyo wa kidni mwenyewe amejiweka karantini huku ibada akiziendesha bila ya waumini na zikionyeshwa kupitia mtandao wa internet. \n Waziri mkuu wa Italia Giuseppe Conte anapanga kulegeza hatua kali za muda mrefu alizochukua ili kudhibiti mlipuko wa Corona. \n Katika awamu ya kwanza, viwanda na sekta ya ujenzi zitafunguliwa kuanzia May 4, na watu wachache wanaruhusiwa kwenda kuzitembelea familiya zao. \n Italia ni mmoja ya mataifa ya dunia yaliotaabika sana kutokana na janga la Corona. \n -Imetayarishwa na Patrick Nduwimana, VOA, Washington DC.. ##
Marekani iliibuka mshindi Jumapili katika michuano ya kombe la dunia la wanawake kwa kuwabwaga Waholanzi mabao mawili kwa sufuri kwenye fainali zilizofanyika kenye uwanja wa Stade de Lyon in Lyon, nchini Ufaransa. \n\nTimu ya Marekani, ambayo ilikuwa inatetea taji lake, ilipata bao la kwanza kupitia penalti iliyopigwa na Megan Rapinoe mnamo dakika 61. Bao la pili lilifungwa na mchezaji Rose Lavelle dakika nane baadaye. \n Rapinoe amekuwa mchezaji wa kwanza mwenye umri wa juu zaidi (34) kufunga bao kwenye fainali za kombe la Dunia. \n Hii ni mara ya nne kwa Marekani kushinda kombe la Dunia la soka ya Wanawake. \n Kipa wa Uholanzi, Sari Van Veenendaal, anasifiwa na wachambuzi wa michezo kwa ustadi wake na jinsi alivyookoa mikwaju mikali iliyopigwa kwelekezwa kwenye wavu aliokuwa akilinda. \n Michuano hiyo iiliendelea kwa mwezi mmoja tangu tarehe 7 mwezi Juni na ilishirikisha timu 24 kwenye fainali.. ##
Idadi ya vifo kutokana na mlipuko wa virusi vya corona imeongezeka na kufikia 636 akiwemo Daktari Li Wenliang, aliyekuwa wa kwanza kutahadharisha juu ya ugonjwa huu ambaye alikaripiwa na jeshi la polisi nchini China.  \n\nMlipuko huo hadi sasa umeathiri watu zaidi ya elfu 31,000 kote duniani, ukisababisha marufuku ya safari na watu kuwekwa katika karantini. \n Wakati huo huo Rais wa China Xi Jinping amemwambia Rais wa Marekani Donald Trump kwa njia ya simu kwamba ana uhakika kwamba nchi yake itaweza kudhibiti kirusi corona. \n Kifo cha daktari Li Wenliang ambaye alikemewa kwa kutahadharisha kirusi kipya kilichoibuka China kulipelekea salamu za pongezi kutumwa kwa wingi kwake Ijumaa na hasira dhidi ya serikali ya kikomunisti kumiminika kwa kutanguliza siasa kuliko usalama wa umma. \n Katika kifo hicho, Dr Li Wenliang amekuwa ni sura ya ghadhabu inayotokota katika jamii juu ya Chama cha Kikomunisti kudhibiti taarifa na malalamiko kuwa maafisa wanasema uongo au kuficha milipuko ya magonjwa, kusambaa kwa kemikali, bidhaa hatari zinazouzwa kwa wateja na wizi wa fedha. \n Daktari huyo mwenye umri wa miaka 34 amekufa usiku wa Alhamisi katika Hospitali ya Kati ya Wuhan, ambako alifanya kazi na inawezekana ndiko alikopata kirusi wakati akiwatibu wagonjwa siku za awali za mlipuko huo. \n Wakati ambapo China na raia wake wanaomboleza na kumtaja kama shujaa daktari aliyekuwa mstari wa mbele kufichua mlipuko wa corona. Dr. Li Wenliang ni miongoni mwa waliokufa. \n Daktari huyo alifanya kazi katika kituo cha mlipuko wa ugonjwa huo – Wuhan, alithibitisha kwenye mitandao ya kijamii wiki iliyopita kwamba alikuwa na kirusi corona. \n Watu wanatoa rambirambi zao katika mitandao na mitaa ya Beijing. Baadhi yao wanasema ameonyesha mfano bora kwenye jumuiya, akiwa mkweli na mwaminifu . vyombo vya habari vya taifa la China ijumaa vimeripoti kwamba uchunguzi utafanywa kufuatia kesi ya Dr. Li.. ##
Watengenezaji filamu na wanaharakati wa haki za kiraia Tanzania, wameulalamikia mswada unaopendekeza mabadiliko ya sheria zinazosimamia sekta ya filamu na michezo nchini humo. \n\nMarekebisho ya mswada huo yanamtaka mtu yeyote au kampuni inayotengeneza filamu, kuwasilisha kanda zote zilizorekodiwa kwa bodi ya filamu kabla ya kufanya uhariri. \n Mswada wa mabadiliko ya sheria namba 3 mwaka 2019 Tanzania kuhusu sekta ya filamu, unaotarajiwa kuasilishwa bungeni alhamisi hii kwa mjadala, unataka kampuni au mtu yoyote anayetengeneza filamu, matangazo ya biashara au Makala maalum, kwa kutumia picha za ndani ya Tanzania ni lazima aasilishe kanda zote zilizorekodiwa kwa bodi ya filamu kabla ya uhariri. \n Wahusika wanahitajika kuambatanisha maelezo kuhusu sehemu zote walizorekodi kwenye video wakati wanapowasilisha video hizo kabla ya uhariri. \n Wanahitajika pia kuasilisha nakala ya mwisho ya kazi yao ilimradi wametumia picha au video kuihusu Tanzania. \n Wasanii, watengenezaji wa filamu na mashirika ya kutetea haki za kibinadamu kama vile Amnesty international, wanasema mswada huo una nia mbaya, lengo kubwa likiwa kukandamiza haki za kujieleza na kuchuja taarifa ambazo serikali inahisi zinachafua picha yake. \n Daniel Nyalusi ni mtengenezaji filamu Tanzania. Amesema; “mtengenezaji filamu ni kama mwandishi wa habari. Mwandishi wa habari huandika habari za upekuzi, zinazohitaji usiri katika maandalizi yake. Kuna baadhi ya filamu tunazozitengeneza zinazohitaji usiri mkubwa katika maandalizi yake. \n Ameongeza : "Unaweza ukatengeneza filamu inayoelezea jambo fulani katika jamii lakini kuna vitu Fulani kwanza unavificha. Ukisema maafisa wa serikali wakae chini waanze kutazama video zako kabla ya kuandaa, mfano rushwa, hawakuzuia kuandaa filamu yako”. \n Mswada huo tayari umewasilishwa kwa kamati ya bunge ya katiba na sheria kwa hati ya dharura. \n Watengenezaji wa filamu vile vile wanatakiwa kutoa hati miliki kwa serikali ya Tanzania, kutumia filamu zao kwa ajili ya utalii, na keuelezea raslimali zingine za Tanzania katika vyombo vya habari ikiwemo kimataifa bila malipo kwa mtengenezaji, ilimradi jina la washiriki kwenye filamu na wanaoandaa wanatajwa. \n Wadau hao wa filamu wameutaja kama mswada potofu ambao waandalizi wake hawana ufahamu jinsi ya kazi ya filamu inavyotengenezwa, wakitaka mjadala kati yao na maafisa wa serikali kabla ya kupitishwa. \n “nadhani kitu ambacho kinajaribu kulindwa na ambacho name naweza nikaunga mkono, ni utamaduni wetu kama watanzania. utamaduni wetu ni vigumu sana kutengeneza filamu za ushoga kwa mfano. Lakini kama sheria hii inalenga kuzuia ukweli kuzungumzwa, basi ni tatizo kubwa” ameongezea Nyalusi. \n Atakayekiuka sheria, endapo itapitishwa, atatozwa faini ya aslimia 5 ya gharama yote aliyotumia kutengeneza filamu. \n Sheria hii vile vile inawahusu watengenezaji wa filamu kutoka nchi zingine wanaotaka kufanya kazi yao nchini Tanzania. \n Mswada unatarajiwa kuwasilishwa bungeni kwa mjadala, Alhamisi Juni 27 wiki hii. \n Imetayarishwa na Mwendishi wetu Kennes Bwire, Washington DC. ##
Mbunge wa Bunge la Jamhuri ya Muungano wa Tanzania, Jimbo la Shinyanga Mjini (CCM), Stephen Masele, ameeleza Jumamosi msimamo wake juu ya kashfa inayomkabili Rais wa Bunge la Afrika, Roger Dang, huku akiwashukuru Watanzania na waafrika wanaomuunga mkono. \n\nMbunge huyo ambaye ni Makamu wa Rais wa Bunge la Afrika (PAP), alikuwa ameshiriki katika uchunguzi wa tuhuma za rushwa ya ngono dhidi ya Rais wa Bunge hilo raia wa Cameroon. \n Madai ya Spika Ndugai \n Alhamisi, Spika Ndugai, alitangaza bungeni kusitisha uwakilishi wa Mbunge Masele (CCM) katika Bunge la Afrika (PAP) kutokana na tuhuma za utovu wa nidhamu. \n Vyanzo vya habari nchini Tanzania vimesema Masele amesema: “Rais anatakiwa apishe ili uchunguzi uweze kufanyika. Ni uchunguzi ambao umekuja na ushahidi ambao umethibitisha kwamba amefanya hivyo na yeye mwenyewe amekiri amefanya, ameomba msamaha, lakini haitoshi lazima uchunguzi zaidi ufanyike ili kukomesha tabia hii.” \n “Wewe Rais wa Bunge unatumia mamlaka yako vibaya kumwandikia Spika wa Bunge la Tanzania kwamba nirudi nyumbani, mimi sirudi kwasababu sikuchaguliwa na wewe, hawa waheshimiwa wabunge ndio walinichagua na ndio wenye mamlaka ya kuniondoa,” Mbunge huyo alisisitiza. \n Masele kuendelea kusimamia haki \n Masele kwenye ukurasa wake wa Twitter Ijumaa aliandika ataendelea kusimamia haki, ukweli na uadilifu bila woga hadi kieleweke. \n “Nawashukuru wote kwa kuniunga mkono nitasimamia haki, mimi ni baba wa mtoto mmoja wa kike siwezi kuvumilia hali hii nawaomba wenzangu wote tupige kelele kuhusu unyanyasaji wa kingono kuanzia shuleni, sehemu za kazi na kwenye jamii tunazoishi na duniani kote,” alisema Masele. \n Masele alipongeza ushujaa wa wote ambao walijitolea kutoa maelezo kuhusu unyanyasaji uliyokuwa unafanywa na Rais huyo wa Bunge la Afrika na kuwataka wengine kuiga mfano huo. \n Ujumbe wa Video \n Kupitia ujumbe wa video fupi iliyosambaa mitandaoni wakati Masele akihojiwa kuhusu tuhuma zinazomkabili Rais wa PAP, alisema amefurahi baada ya kamati ya uchunguzi iliyoundwa na Bunge hilo kuchunguza tuhuma hizo zinazomkabili Rais kukamilisha kazi yake. \n “Mimi kama mkuu wa utawala na wafanyakazi wote nina wajibu wa kuhakikisha kwamba hali za wafanyakazi hususan wanawake ambao wanamtuhumu Rais kuwanyanyasa kijinsia, kingono, utafiti unaonyesha kwamba Rais anakesi ya kujibu hivyo tutaikabidhi Umoja wa Afrika kwa ajili ya uchunguzi wa kina,” alisema. \n Serikali ya awamu ya nne \n Masele, katika serikali ya awamu ya nne, alikuwa Naibu Waziri wa Nishati na Madini na baadaye Naibu Waziri wa Nchi Ofisi ya Makamu wa Rais (Mazingira), kwa sasa ni Makamu wa Kwanza wa Rais wa PAP. \n Kutokana na uamuzi huo wa Spika Ndugai, Masele ambaye kwa sasa yuko nchini Afrika Kusini kwenye vikao vya PAP, ametakiwa kurejea nchini ili kuhojiwa na Kamati ya Haki, Maadili na Madaraka ya Bunge huku akidokeza kuwa hata Kamati ya Maadili ya Chama Cha Mapinduzi (CCM) nayo itamhoji. \n Tuhuma zaidi za Spika Ndugai \n Ndugai alisema katika uwakilishi wa Masele kwenye Bunge hilo la Afrika, kumejitokeza matatizo makubwa ya kinidhamu. \n “Nisingependa kuyafafanua leo (juzi) muda hautoshi. Tumelazimika kumtafuta Masele kumrudisha nyumbani kuanzia Jumatatu, badala yake amekuwa akionyesha kugoma. Hata jana (Jumatano) kwenye Bunge hilo tumeona 'clips' zilionyesha akihutubia Bunge hilo japo ameitwa na Spika. \n "Baada ya kumwandikia arudi nyumbani, aje ahudhurie kwenye Kamati ya Maadili, akahutubia Bunge akisema japo ameitwa na Spika, ameambiwa na Waziri Mkuu akaidi wito wa Spika, aendelee na mambo yake kule, kitu ambacho ni uongo na kuidhalilisha nchi," alisema. \n Kiongozi huyo wa Bunge la Tanzania alidai Masele ni kiongozi ambaye amekuwa akifanya mambo ya ovyo ovyo ndiyo maana ameitwa kwenye Kamati ya Maadili. \n "Tumemwita aje atufafanulie, huenda yuko sahihi, lakini kwa mtazamo wetu, tunaona anafanya mambo ya hatari ikiwamo kugonganisha mihimili," Ndugai alisema. \n "Amekuwa akipeleka mhimili wa juu kabisa wa serikali maneno mengi ya uongo na kudhalilisha Bunge na ushahidi upo. Ni kiongozi ambaye amejisahau, sijui anatafuta kitu gani. "Hizo vurugu ambazo anazionyesha kwenye Bunge lake huko, sisi hazituhusu sana. Tumemwita aje kwa mambo ya hapa nyumbani ya utovu wa nidhamu. \n Spika amwandikia Rais wa PAP \n "Kwa kuwa tumekuwa tukimwita hapa nyumbani tangu Jumatatu hataki kurudi, nimemwandikia barua Rais wa PAP ya kusitisha uwakilishi wa Stephen Masele katika Bunge la PAP hadi hapo Kamati ya Haki, Maadili na Madaraka ya Bunge itakapokamilisha uchunguzi na tuhuma dhidi yake." \n Kwa upande wake Mbunge wa Iringa Mjini, Peter Msigwa (Chadema), amehoji nafasi ya wabunge wanaochaguliwa na Bunge kuliwakilisha katika mabunge mengine duniani, kusimamishwa na Kiti cha Spika bila uamuzi huo kujadiliwa na waliowachagua. \n Baada ya kumalizika kwa kipindi cha 'Maswali' bungeni jijini Dodoma, Ijumaa, mbunge huyo alisimama na kuomba mwongozo kwa Mwenyekiti wa Bunge, Andrew Chenge aliyekuwa anaongoza kikao, akihoji uhalali wa Kiti cha Spika kuwasimamishwa wawakilishi waliochaguliwa na chombo hicho cha kutunga sheria. \n Mbunge Msigwa ahoji  \n "Uhalali unatoka wapi na hawa hawakuteuliwa, wamechaguliwa? Na nilitaka kujua anasimamishwa na kiti bila kujadiliwa, inatuchafua kama taifa. Bunge litakuwa na nguvu gani ya kuwalinda hawa tunaowachagua?" Msigwa alihoji. \n Mbunge huyo alisema ameona ahoji kuhusu suala hilo baada ya juzi Spika wa Bunge, Job Ndugai, kutangaza kusimamisha uwakilishi wa Mbunge wa Shinyanga Mjini, Stephen Masele (CCM) katika Bunge la Afrika (PAP) akimtuhumu kwa utovu wa nidhamu. \n Akimjibu Msigwa, Mwenyekiti wa Bunge, Chenge, alimtaka mbunge huyo kutowahisha hoja kwa kueleza kuwa tayari Spika Ndugai amelitolea uamuzi suala hilo. \n Kauli ya Chenge \n Chenge ambaye aliwahi kuwa Mwanasheria Mkuu wa Serikali, aliwataka wabunge kusubiri hadi taarifa ya suala hilo itakapowasilishwa bungeni na Kamati ya Kudumu ya Bunge ya Haki, Maadili na Madaraka ya Bunge na watakuwa na nafasi ya kujadili.Alisema kwa sasa milango bado haijafungwa kwao kulijadili suala hilo, lakini ni lazima taratibu za uendeshaji wa shughuli za Bunge zifuatwe. \n Katika taarifa yake ya juzi bungeni, Spika Ndugai alimtaka Masele ambaye ni Makamu wa Kwanza wa Rais wa PAP, kurejea nchini kutoka Afrika Kusini anakohudhuria vikao vya PAP, ili kuhojiwa na Kamati ya Bunge ya Haki, Maadili na Madaraka ya Bunge. \n Kiongozi huyo wa Bunge la Tanzania pia alieleza kuwa baada ya kumalizana na kamati ya Bunge, Masele pia atahojiwa na Kamati ya Maadili ya Chama Cha Mapinduzi (CCM) kutokana na tuhuma za utovu wa nidhamu.. ##
Matokeo hayo yatapunguza uwezo wa Tshisekedi kutekeleza ahadi zake za kampeni na kuvunja miaka 18 ya enzi za Kabila na kuzusha khofu kwamba ushindi wake uliotangazwa Alhamis ni wa kupanga \n\nUshirika wa chama tawala cha Rais wa jamhuri ya kidemokrasi ya Congo-DRC anayeondoka madarakani Joseph Kabila umeshinda viti vingi bungeni katika uchaguzi wa Disemba 30 mwaka jana ofisa mmoja wa ushirika alieleza Jumamosi licha ya ushindi wa kiongozi wa upinzani Felix Tshisekedi katika kura ya urais iliyofanyika siku hiyo hiyo. \n Kwa mujibu wa shirika la habari la Reuters matokeo hayo yatapunguza uwezo wa Tshisekedi kutekeleza ahadi zake za kampeni na kuvunja miaka 18 ya enzi za Kabila na kuzusha khofu kwamba ushindi wake uliotangazwa Alhamis ni wa kupanga ambapo utahifadhi ushawishi wa Kabila kwenye wizara muhimu na vikosi vya usalama. \n Rais Kabila anatarajiwa kuondoka madarakani katika siku chache zijazo katika kile kinachoelezewa kuwa makabidhiano ya kwanza ya madaraka nchini Congo kwa njia ya demokrasia tangu nchi hiyo ipate uhuru.. ##
Maandamano yamendelea kwa siku ya 16 mfululizo Jumatano ingawa waandamanaji walikuwa wachache kabisa katika miji kadhaa ya hapa Marekani huku juhudi zikiendelea kujaribu kuleta mabadiliko katika mfumo wa sheria na polisi. \n\nKwa upande mwngine watu wamekuwa wakivunja sanamu na alama zote zinazowakilisha ubaguzi wa rangi na ukoloni hapa Marekani na hata Ulaya. \n Wakati maandamano yakiwa yamepungua sana kasi hapa Marekani waandamanaji Jumatano waliendelea kubomboa, kuharibu na kuvunja vichwa vya sanamu ya Christopher Columbus kuanzia miji ya Boston upande wa kaskazini hadi Miami huko kusini. \n Vitendo hivyo viliambatana wito wa kuondolewa alama zote zinazowakilisha wakoloni na wamiliki utumwa baada ya maandamano yaliyochochewa na kifo cha George Floyd wiki tatu zilizopita.  \n Spika wa Baraza la Wawakilishi Nancy Pelosi ametaka kuondolewa kwa sanamu kubwa 11 za wanajeshi na maafisa wa enzi ya vita vya wenyewe kwa wenyewe hapa Marekani mwaka 1861 hadi 1865.  \n Wito wake umetolewa wakati bunge lilikuwa linasikiliza pia mapendekezo ya mageuzi katika vikosi vya polisi ambapo kaka yake George Floyd, Philonise amewarai wabunge kusikia kilio cha wananchi cha kutaka mageuzi. \n Philonise Floyd  \n "Tafadhali sikilizeni wito ninaotoa hapa, wito wa familia zetu, wito unaosikika barabarani kote duniani. Watu wa tabaka zote, jinsia zote na rangi zote wameungana kuomba mageuzi," amesema Philonise. \n Juhudi za kondowa alama za ukoloni na ubaguzi zimefanyika katika nchi kadhaa za dunia huko Nairobi Kenya sanamu ya malkia Victoria imebomolewa na Samuel Obiero mkazi wa mji huo anasema sanamu hizi za kikoloni zinabidi kuondolewa kote duniani.  \n Samuel Obiero Mkazi wa Nairobi anaeleza: Sanamu hii inanikumbusha machungu na tabu zilizo wakumba mababu zetu chini ya mikono ya wakoloni na kila mara tunapozitizama tunakumbushwa maovu waliotendewa. Ndio maana tunahitaji kuziondowa kote duniani.  \n Masanamu yameondolewa pia, Uholanzi, Ubelgiji na Uingereza ambapo pia kuna majadiliano juu ya kuondolewa sanamu mbalimbali zinazo kumbusha enzi za ukoloni na utumwa.  \n Huko Palestina kwenye Ukingo wa Magharibi katika mji wa Bethlehem mchoraji asiyejulikana amechora picha kubwa ya George Floyd kwenye ukuta unaowatengenisha na Israel. Kwa Wapelstina wengi kama Hani Al-Halabi mjumbe wa chama cha vijana wa Palestina, kifo cha Floyd kinawakumbusha vita vyao vya uhuru. \n Al-Halabi, Mwanachama wa chama cha vijana wa Palestina amesema : "Tunatoa wito kwa taasisi za kimataifa, mashirika ya haki za binadamu na nchi zote huru kutoa heshima zao kwa George Floyd na Mpalestina Iyad Hallak na kuwachukulia ni mashujaa wa kupigania uhuru na ubinadamu katika kiwango cha kimataifa.  \n Kwa upande wake Rais Donald Trump amepanga kukutana na viongozi wa kidini, maafisa wa Polisi na wamiliki wa biashara ndogo ndogo hii leo Alhamisi huko Dallas wakati anatafakari juu ya namna ya kujibu matakwa ya waandamanaji yaliyofuatia kifo cha George Floyd. \n Imetayarishwa na Mwandishi wetu, Abdushakur Aboud, Washington, DC. ##
Waziri wa Ulinzi wa Burkina Faso Moumina Cherif Sy anasema idadi ya waliouliwa kutokana na shambuliao la kigaidi karibu na mgodi wa dhahabu imefikia 38 na wengine 63 wamejeruhiwa. \n\nWaziri Sy aliyetembelea eneo shambulio lilitokea katika jimbo la mashariki ya mji mkuu wa Wagadougou anasema maafisa wa uokozi wangali wanawatafuta wachimba migodi wengine ambao bado hawajulikani walipo. \n Kampuni ya Canada ya Semafo inayosimamia kazi za mgodi huo imeeleza Ijumaa kwamba mabasi yake matano yaliyo kuwa yanawasafirisha wafanyakazi kuelekea kazini yalishambuliwa na wanamgambo wasiojulikana wa makundi ya wafuasi wa itikadi kali za Kiislamu yanayoendesha shughuli zake kaskazini na mashariki ya Burkina Faso. \n Taifa hilo la Afrika Magharibi linalofahamika kwa utulivu wake limekuwa likipambana na mashambulizi ya kigaidi yaliyowasababisha maelfu ya watu kukimbia makazi yao tangu mwanzoni mwa mwaka huu kulingana na mashirika ya kimataifa ya huduma za dharura.. ##
Africa Kusini inafanya tathmini juu ya vifo vilivyotokea katika wiki ya vurugu dhidi ya wahamiaji, ambapo vyombo vya usalama vinasema watu kumi waliuawa, na wengine wengi kujeruhiwa na kusababisha taharuki baina yake na nchi nyingine za Afrika.  \n\nVurugu hizo nchini Afrika Kusini zilionekana kupungua Alhamisi, wakati polisi wa kulinda doria walikuwa wamepelekwa kufanya ulinzi mkali katika miji hiyo. \n Wakati huohuo, baadhi ya wahamiaji walieleza wasiwasi wao juu ya kuendelea kuishi nchini humo.  Ofisi za ubalozi wa Afrika Kusini nchini Jamhuri ya Kidemokrasia ya Congo zimekumbwa na vurugu, na huko Nigeria, vyombo vya usalama vinalinda doria katika eneo la ubalozi wa Afrika Kusini na biashara zinazomilikiwa na wananchi wa Afrika Kusini kufuatia maandamano na vitendo vya ulipizaji kisasi dhidi ya mashambulizi ya wananchi wa kigeni Afrika Kusini. \n Katika hotuba yake Alhamisi, Rais Cyril Ramaphosa alilaani mashambulizi hayo yaliyoanza Jumapili, yaliohamasishwa na madereva wa magari makubwa na wengine ambao wanashikilia kuwa wahamiaji wamechukua fursa za kazi katika nchi yao. \n “Hakuna kiwango cha hasira na manunguniko yanaweza kuhalalisha vitendo vya uharibu wa makusudi na uhalifu. Hakuna namna yoyote ya kuhalalisha mashambulizi haya katika makazi na biashara za raia hawa wa kigeni, kama ilivyokuwa hakuna udhuru wa namna yoyote unaokubalika kwa chuki dhidi ya wahamiaji au aina yoyoe ya kukosekana kuvumiliana,” amesema Rais. \n Ramaphosa amesema kuwa zaidi ya watu 400 walikamatwa upande wa kaskazini mashariki ya jimbo la Gauteng, ambako jiji la Johannesburg na mji mkuu, Pretoria ndiko ilipo.. ##
Mchezaji maarufu wa mpira wa vikapu Kobe Bryant ameaga dunia kufuatia ajali ya helikopta karibu na mji mdogo wa Calabasas katika jimbo la California. \n\nNo media source currently available \n   \n Bryant ameaga dunia akiwa na umri wa miaka 41. Maafisa wa Los Angeles wamethibitisha kuwa miongoni mwa waliofariki katika ajali hiyo ni binti yake Kobe, Gianna, aliyekuwa na umri wa miaka 13. Jumla ya watu tisa walikuwemo katika helikopta hiyo na hakuna aliyenusurika. \n Kulingana na vyombo vya habari Marekani ndege hiyo iliwaka moto kabla ya kuanguka, saa nne asubuhi saa za Marekani. \n Ripoti zinasema kwamba kulikuwa na ukungu mzito katika sehemu ajali ilitokea, karibu na milima ya Calabasas. \n Bryant alipata umaarufu sana kwa miongo miwili, akichezea timu ya Los Angeles Lakers, aliyoisaidia kushinda ligi ya basketball mara tano na kucheza michezo mikubwa sana 18 kabla ya kustaafu baada ya msimu wa mwaka 2016. \n Kifo chake kinajiri saa chache baada ya kumtumia ujumbe wa twitter mchezaji maarufu wa basketiboli anayechezea Lakers, Le Bron James, akimsifia kwa kuvunja rekodi ya ufungaji na kumwondoa Kobe Bryant katika nafasi ya tatu ya wafungaji bora. \n Bryant, aliyejulikana kama ‘black mamba’ alitarajiwa kutangazwa kuwa miongoni mwa wachezaji mashuhuri sana wa mchezo wa basketiboli katika kumbukumbu ya Naismith, mwezi ujao, tuzo ya juu kabisa kwa wachezaji nchini marekani. \n Kutwa nzima Jumapili wachezaji wa sasa na wa zamani wa basketball nchini Marekani kuanzia Kareem AbdulJabbar, Michael Jordan, LeBron James na Shaquel O'neal ambaye alikuwa timu moja na Kobe, pamoja na makocha wa mchezo huo wamekuwa wakitoa rambi rambi.  \n Rais wa zamani wa Marekani Barack Obama na Rais wa sasa Donald Trump pia walikuwa miongoni mwa watu waliotoa rambi rambi zao Jumapili. \n Nyota huyo mara 18 wa mchezo wa basketiboli, anatambuliwa sana kama mmoja wa wachezaji wazuri sana wa mchezo huo duniani. \n Alichaguliwa mwaka 2008 kama mchezaji wa bora wa msimu na baadaye kushinda dhahabu mbili, akichezea timu ya Marekani katika michezo ya Olimpiki. \n Alishinda tuzo baada ya kutengeneza filamu fupi iliyopewa jina “dear basketball”, iliyoangazia shairi alilotunga kabla ya kustaafu mwaka 2016. \n Ameacha mke – Venessa na watoto wasichana watatu Natalia, Bianca na Capri. \n -Imetayarishwa na mwandishi wetu Kennes Bwire Washington DC. ##
Kwa Sauti ya Amerika (VOA) mtendaji mkuu wa habari ambaye alifanya maamuzi mazito, habari ya kipekee na ilikuwa si ya kawaida kuiacha ipite tu.  \n\nSiku 10 tu baada ya mashambulizi ya Septemba 11 nchini Marekani ambayo yaliua Wamarekani 2,977 na kujeruhi wengine kadhaa, mshirika wa karibu sana wa Osama bin Laden na mlinzi wake nchini Afghanistan, kiongozi Mullah Omar -- alifanya mahojiano maalum na Idhaa ya Pashto ya VOA. \n Myrna Whitworth, kaimu mkurugenzi wa Sauti ya Amerika wakati huo, aliwatuma waandishi wawili wa habari kufanya mahojiano kwa njia ya simu na kiongozi wa Taliban ambaye alimruhusu bin Laden, mpangaji mkuu wa mashambulizi ya 9/11, kuwa na makazi nchini Afghanistan. \n Lakini maafisa wa utawala wa Bush “waliheshimu haki ya shirika hili kuripoti bila ya upendeleo,” maafisa hawakutaka VOA ifanye “mambo ambayo tulidhani yatakuwa ni faraja kwa adui,” Richard Boucher, msemaji wa Wizara ya Mambo ya Nje wakati huo, alisema katika mahojiano ya karibuni. \n   \n VOA, ambayo inafadhiliwa na serikali kuu, ni shirika la kimataifa la utangazaji, linatoa huduma kupitia zaidi ya lugha 40 kwa watu karibu milioni 280 kwa wiki. Lina historia ambayo inaanzia tangu vita vya pili vya dunia na ina mamlaka kutoka katika bunge kuripoti habari kwa kina bila ya kuelemea upande wowote. \n Lakini mivutano kati ya White House na VOA imekuwa ni jambo la kawaida kwa miongo kadhaa, kiasi kikubwa kwa sababu ya hali isiyo ya kawaida ya kuwa na uhuru kiasi - na mara nyingine kutumia nguvu zaidi - shirika hili la habari linafanya kazi ndani ya himaya kubwa ya urasimu wa serikali kuu. \n Mwezi uliopita, Rais Donald Trump aliungana na baadhi ya viongozi waliomtangulia ambao walielezea kutopendezwa na ripoti za VOA -- lakini kwa nguvu isiyo ya kawaida na uchangamfu. \n “Kama ungesikia kile ambacho kinatoka Sauti ya Amerika, kinachukiza. Mambo, ambayo wanasema yanachukiza kwa nchi yetu,” Trump amesema wakati akiongea na wana habari kuhusu virusi vya corona kwenye eneo la Rose Garden mnamo April 15. \n Malalamiko ya Trump kimsingi yalihusu masuala mawili: Kwanza, kwamba VOA ilitumia takwimu zisizo za kweli za China kuhusu maambukizi ya virusi vya corona na vifo nchini China katika ripoti zake -- shutuma ambazo zimepingwa vikali na taasisi ya habari. \n Pili, rais alikuwa amekasirishwa kwamba ameshindwa kuhakikisha mkuu mpya aliyemteua kuongoza taasisi kuu ya VOA - U. S Agency for Global Media - kwa kipindi cha zaidi ya miaka miwili kwasababu ya vikwazo vya wademokrat kumthibitisha katika baraza la Senate. \n Trump awali alilalamika juu ya ukosefu wa udhibiti wa chombo cha habari ambacho kinamilikiwa na serikali na kinaashiria thamani yake na ile ya wafuasi wake. Novemba mwaka 2019, Trump alipendekeza kwamba Marekani ni vyema iwe na chombo kinachoendeshwa, kinachosambaza habari ulimwenguni ili kukabiliana na kile alichokiita habari ambazo ‘si haki” na “za uongo” kutoka CNN na kuionyesha dunia jinsi nchi hii ilivyo ‘nzuri.” \n Hata hivyo, kama mahojiano ya Mullah Omar na mifano mingine inavyoonyesha, Trump si rais wa kwanza kukosoa ripoti za VOA. Hiyo ni kwa sababu wakati taasisi ya habari kwa kawaida inaongozwa na mtu anayeteuliwa na White House, habari zinazofanywa na waandishi waliobobea katika taaluma hiyo wanatakiwa kisheria kutoelemea upande wowote. \n Mabadiliko ya Uhariri katika Shirika la Utangazaji la Serikali \n White House na Wizara ya Mambo ya Nje wamekataa ombi la VOA kuelezea zaidi juu ya ukosoaji wa rais uliotangazwa katika televisheni au katika shutuma tofauti ambazo zimeelezewa kwa kina katika kijarida cha White House mapema mwezi huu, ambapo iliishutumu VOA kwa kukuza propaganda za wachina katika matumizi yake ya takwimu wakati wa janga la virusi vya corona. \n Mkurugenzi wa VOA Amanda Bennett alilipinga dai hilo na kusema shirika “linajitahidi kuripoti bila ya kupigia debe habari ya upande wowote.” \n Kwa hakika, VOA ilielezea udhaifu wa China kwa habari zisizo za kweli karibu mara 20, kwa mujibu wa Kamati ya Wanahabari, kundi ambalo linatetea uhuru wa habari. \n Mwelekeo huu wa uhariri siku zote haukuwa ni sera ya VOA. Baada ya shirika hili kuundwa mwaka 1942 kupambana na propaganda za Nazi kwa habari maalum, katika miongo ya kwanza ya VOA kuripoti ambapo ilikuwa ni kwa idhini ya wahusika katika serikali. \n Wakati wa enzi ya Kennedy mzozo wa kombora la Cuba mwaka 1962, VOA kimsingi ilikuwa ikifanya kazi “chini ya uangalizi wa serikali,” amesema Nicholas Cull, profesa wa diplomasia ya umma katika chuo kikuu cha Southern California Annenberg katika chuo cha elimu ya Mawasiliano na Uandishi wa Habari na mwandishi wa kitabu “The Cold War na Idara ya Habari ya Marekani.” \n “Kulikuwa na afisa utawala aliyepelekwa VOA kutoka idara ya habari ya Marekani,” amesema Cull. “Alikuwa anaidhinisha kila habari.” \n Mwelekeo huo ulivurugika wakati wa kashfa ya Watergate ambayo ilipelekea Rais Richard Nixon kujiuzulu mwaka 1974. Cull amesema kwamba waandishi wa habari wa VOA ambao walisisitiza kutoa picha kamili kuhusu uchunguzi kuhusiana na shutuma kuwa rais alifanya makosa walipata upinzani kutoka kwa maafisa wa USIA ambao walitaka habari chanya zaidi. \n Waandishi walitaka suala la Watergate liwe ni “somo la uraia litangazwe kuonyesha kwamba nguvu ya Marekani haiko kwa rais kwamba hajawahi kufanya kosa, lakini uwezo wa Bunge kusahihisha kosa hilo kupitia mchakato unaostahili,” amesema Cull. Mwishowe, muafaka ulifikiwa kwamba kila wakati kama kuna habari mbaya kuhusu rais, habari nzuri ni vyema itolewe pia. \n “Hii ilipelekea aina fulani ya matangazo ya ajabu,” amesema Cull. “Walikuwa wakisema, katika habari hivi leo Rais ametajwa kuwa ni mhusika ambaye hatashtakiwa katika mgogoro wa Watergate… na Mke wake Bi Nixon amefungua shule mpya ya watoto hapa Washington DC.” \n Shirika la Habari lilizuiliwa kuonyesha upendeleo \n Mnamo mwaka 1976, Bunge na watendaji wa VOA waliazimia kuwa shirika hilo linahitaji mamlaka ya wazi ya uhariri kuhakikisha kwamba wanadumisha uaminifu wao kwa wasikilizaji wa nje. Bunge liliandika rasimu ya Muongozo, ambayo inasema VOA lazima itangaze habari za uhakika; iwe na habari ambazo zinawakilisha jamii ya wamarekani wote; na kutoa maelezo ya wazi na majadiliano kuhusu sera za Marekani. \n   \n Richard Stengel, mhariri wa zamani wa jarida la Time na waziri mdogo wa zamani wa Mambo ya Nje kwa Masuala ya Diplomasia katika utawala wa Obama, amesema uhuru huu unaitofautisha VOA na baadhi ya washindani wake. Utaratibu wa kihariri kuhusu shirika ulifafanuliwa zaidi katika sheria mwaka 1994 na mwaka 2016, ambayo ilielezea hatua maalum kuwakinga waandishi wa habari kutokana na ushawishi wa kisiasa na kulitaka shirika kuheshimu “viwango vya juu vya uandishi wa utangazaji” wakati wakiendelea kuwa na msimamo thabiti “kuhusu malengo ya sera ya mambo ya nje ya Marekani.” \n “VOA si chombo cha utangazaji cha serikali ya Marekani kama ilivyo TV katika nchi zenye utawala wa kiimla ambazo zinatakiwa kuonyesha malengo ya sera za mambo ya nje au misingi ya nchi husika. Si kama inavyofanya Korea Kaskazini, au China inavyofanya, au Cuba inavyotenda, au sehemu kama hizo. Ni chombo huru cha utangazaji na kwa sababu hiyo VOA inafuatiliwa na kupendwa na mamilioni ya watu kote duniani,” Stengel amesema. \n   \n Shirika la Utangazaji la Marekani, watendaji wanaidhinishwa na White House \n Wakati wa waandishi wa habari wa VOA walihitajika kuripoti habari za kweli, shirika chini ya mamlaka ya utendaji, ina madaraka ya kumteua Mtendaji Mkuu wa shirika mama la VOA, U.S Agency for Global Media. \n USAGM inasimamia idara tano ambazo zinapata ufadhili wa serikali kutoa huduma za mitandao ya habari kwa umma ambapo wanaripoti habari kwa nchi ambako vyombo vya habari vinakumbwa na masharti makali. Mtendaji Mkuu wa USAGM, pamoja na bodi ya watendaji wa habari na watalaamu wa masuala ya kimataifa wasioelemea upande wowote, wanateua wakuu wa mitandao ya habari, ikiwa pamoja na VOA. \n Trump alimteua Juni 2018 Michael Pack, mtengeneza filamu mconservative na mkuu wa habari, kama mtendaji mkuu wa USAGM. \n Seneta Mdemokrat Bob Menendez wa New Jersey hivi karibuni aliandika barua White House akisema Pack bado hajajibu maswali ya kamati kuhusu shutuma za biashara yake, taarifa za zamani za kodi ya mapato, na kudai “mazingira mabaya” ya kuondoka kwake katika kazi yake ya zamani. \n Msemaji wa Pack aliiambia VOA kuwa hataki kutoa maoni kwa habari hiyo, kutokana na kuendelea kwa utaratibu wa uteuzi wake.  \n Clifford May, mkuu wa taasisi ya Ulinzi wa Demokrasia, amesema ukosoaji wa Trump kwa VOA unastahili kwasababu ya kukasirishwa kwake juu ya kutoidhinishwa kwa mgombea aliyemteua. \n May alielezea sifa za Mkurugenzi wa VOA, Amanda Bennett kama ni mtu aliyetoka katika utawala wa Rais Mdemokrat Barack Obama, ambaye alishindwa kuelezea kwa kina sera za utawala wa Trump kwa dunia. \n “Hilo ni vyema lielezewe kwa VOA -- kama si huko, wapi kwingine? Hiyo haimaanishi kwamba hakuwezi kuwepo maoni ya wazi, au ukosoaji wa rais pia. Mambo yote hayo yanaweza kuwepo katika kuleta uwiano. Inataka mwandishi wa habari mzuri kufanya hivyo,” May amesema. “Ni dhahiri kwamba utawala huu unadhani hilo halifanywi kwa usahihi na wale ambao wana mamlaka.” \n   \n Bennett, mtendaji na mhariri wa zamani wa Bloomberg News na Philadelphia Inquirer, alipewa wadhifa wa mkurugenzi wa VOA mwaka 2016 na ameendelea kuongoza shirika hilo mpaka kuingia kwa utawala wa Trump. \n Wakati wa mgogoro wa mwaka 2001 uliohusu mahojiano na Mullah Omar, waandishi wa habari wa VOA zaidi ya 100 walizungumza, walitia saini waraka kulisihi shirika hilo kupinga shinikizo. VOA iliishia kurusha hewani vipande vya mahojiano na ilitoa taarifa kutetea hilo kwa wakosoaji wake. “Watu wa Afghanistan wanatusikiliza kwasababu wanatuamini, na sisi tunawaambia habari zote,” sehemu ya taarifa ilisema hivyo. \n Boucher, ambaye hivi sasa ni profesa wa masuala ya mambo ya nje katika chuo kikuu cha Brown, amesema kwamba pande zote baadaye “ziliachana” na malumbano. Chini ya wiki mbili baada ya mahojiano hayo kurushwa, Whitworth alihamishwa kutoka katika wadhifa wake kama kaimu mkurugenzi wa VOA na nafasi yake kuchukuliwa na mteuliwa wa White House, Robert R. Reilly. \n “Shinikizo halikuwa dhahiri kabisa lakini walieleza bayana kwamba sikutakiwa kuwa na jukumu katika maamuzi ya kiuhariri,” amesema Whitworth, ambaye ana ujuzi kama mwandishi wa habari katika shirika hilo, na siyo mteuliwa wa kisiasa. Aliamua kustaafu mapema. \n Shirika la Serikali la Utangazaji ambalo linapitia katika mivutano ya kisiasa \n Vipindi vya siasa za mgawanyiko nchini Marekani, kama vile kumshtaki rais kutaka kumuondoa madarakani au vita, kunaweza kuiweka VOA katika nafasi ngumu, amesema Lata Nott wa Freedom Forum. Lakini hizo pia anasema ni nyakati ambazo shirika la utangazaji linajenga uaminifu kwa wasikilizaji wake. \n “Ukweli ni kwamba taasisi zetu za habari ambazo zinafadhiliwa na serikali kuu haziendeshwi na serikali, lakini kuwa huru ni jambo muhimu sana,” Nott amesema. \n “Ni kawaida kwa serikali kusema tunalipia hili, tunataka habari zetu nzuri zielezewe,” amesema Profesa Cull wa USC. \n “Ni kawaida kwa waandishi wa habari kusukuma na kusema maadili ya uandishi yanahusu habari kuwa na pande zote mbili, na iwe na ufanisi, lazima tuonyeshe uaminifu.” \n Vyanzo vya habari : Mahojiano ya waandishi wa VOA; Nicholas Cull, The Decline and Fall of the United States Information Agency: American Public Diplomacy, 1989 - 2001, 2008; Alan L. Heil, Jr, Voice of America - A History, 2003.. ##
Watu wasiyopungua 49 wameuawa na zaidi ya 20 wamejeruhiwa vibaya sana Ijumaa katika shambulizi lililofanyika katika misikiti miwili katika mji wa Christchurch, New Zealand. \n\nWanaume watatu na mwanamke mmoja wanazuiliwa na polisi. Waziri Mkuu wa New Zealand Jacinda Ardern amesema hakuna kati yao aliyekuwa katika orodha ya watu hatari wanaofuatiliwa na vyombo vya usalama. \n Mwanaume mwenye umri wa miaka 28 amefunguliwa mashtaka ya mauaji. Anatarajiwa kupelekwa mahakamani Jumamosi, kwa mujibu wa Kamishna wa Polisi Mike Bush. \n Wakati Bush alikataa kutaja jina la mtu huyo aliyefunguliwa mashtaka, kituo cha Televisheni cha New Zealand (TVNZ) kimemtaja mtu huyo aliyetumia bunduki kuwa ni Brenton Tarrant, 28, kutoka Grafton, New South Wales, Australia. Maafisa nchini Australia wamethibitisha kuwa mtu huyu aliyetumia silaha hiyo ni raia wa Australia. \n Waziri Mkuu wa Australia Scott Morrison amesema mtu huyo aliyewekwa chini ya ulinzi wa polisi ni raia wa Australia. Morrison amesema mshukiwa huyo aliyefanya shambulizi ni “gaidi mwenye msimamo mkali wa mrengo wa kulia.” \n Kamishna Bush amesema sehemu ya uchunguzi huo utakuwa kuangalia nyuma kila kinachowezekana kuhakikisha kuwa sisi katika vyombo vya kusimamia sheria na uslama, hatutapoteza fursa yeyote kuzuia kitendo hiki cha kinyama kutokea tena.” \n Walionusurika katika shambulizi hilo wamesema kuwa walioweza kukimbia kuokoa maisha yao, na walipokuwa katika harakati hizo walishuhudia watu wakiwa wameanguka wanavuja damu katika eneo hilo la msikiti wa Al- Noor. \n Polisi wamewataka watu wa eneo hilo kuchukuwa tahadhari wakisema kuwa hali bado ni tete na tayari wameweza kuharibu vilipuzi vilivyokuwa vimetegwa katika eneo hilo. \n Misikiti hiyo miwili ilishambuliwa wakati wa sala ya Ijumaa iliyohudhuriwa na mamia ya waumini. \n Mshambuliaji huyo aliyetumia bunduki alikuwa anaonyesha shambulizi hilo alilolifanya mubashara katika Facebook kupitia kamera aliyokuwa ameivaa kichwani, na picha zilionyesha jinsi wahanga wa mauaji hayo walivyokuwa wanauawa katika msikiti huo. Mshambuliaji huyo alionyesha shambulizi hilo baada ya kuchapisha msimamo wake ambapo amewaita wahamiaji ni “wavamizi”. Mitandao ya jamii iliamrishwa mara moja kuondoa picha hizo za mauaji ya kinyama. \n Watu 41 kati ya wale waliouawa walikuwa katika msikiti mmoja na watato ni kati ya watu 48 wanaopatiwa matibabu kutokana na majeraha ya risasi, maafisa wamesema.. ##
Wananchi wa Jamhuri ya Kidemokrasia ya Congo, DRC, wametoa maoni yanayo hitalafiana Alhamisi kufuatia hukumu ya kifungo cha miaka 30 alichopewa kiongozi wa zamani wa kundi la wanamgambo waasi la UPC, Bosco Ntaganda, na mahakama ya uhalifu wa kimataifa, ICC, mjini The Hague. \n\nBaadhi ya wananchi wa mashariki ya DRC wanasema hukumu hiyo ni muda mchache huku watu wakabila lake wakidai kwamba ni uwonevu kwani kuna viongozi wengine wa Kongo wanaostahiki kupelekwa pia mbele ya ICC. \n Mahakimu wa mahakama ya ICC Alhamisi walitoa hukumu Ntaganda atumikie kifungo cha miaka 30 jela kwa makosa ya mauaji, ubakaji na kuwalazimisha watoto kujiunga na wapiganaji wa kundi lake la waasi. \n Ntaganda mwenye umri wa miaka 46 alikutwa na hatia ya makosa 18 ya uhalifu wa kivita na uahalifu dhidi ya ubinadamu kwa ushiriki wake wakati wa operesheni za kijeshi mashariki mwa DRC, mwaka 2002 hadi 2003. \n Ntaganda aliyekuwa amevalia suti ya rangi nyeusi alionekana kusikiliza kwa makini uamuzi wa jaji. Imeelezwa kuwa tayari alishakata rufaa kuhusu kukamatwa kwake. \n Wakati wa ghasia huko DRC, Ntganda na jopo lake la wanajeshi wa UPC wengi kutoka kabila la Hema waliwalenga kabila la Lendu kwenye jimbo lenye utajiri wa madini la Ituri. \n Mamia ya raia waliuwawa na wengine kulazimika kutorokea maeneo mengine. \n Katika hukumu hiyo Jaji Robert Fremr alisema ntagandwa sio tu anawajibishwa kwa uhali wa binadamu bali binafsi alimuuwa kasisi wa kanisa katoliki na kuweka mfano kwa wafuasi wake kufuata. \n Imetayarishwa na Mwandishi wetu, Abdushakur Aboud, Washington, DC. ##
Rais wa Marekani Donald Trump amezungumzia masuala mengi akiwa katikati ya muhula wa uongozi wake akisema huenda akasubiri hadi uchaguzi mkuu wa Israeli, ndipo atakapotangaza mpango wa amani kwa kanda ya Mashariki ya Kati ambao umetayarishwa na mkwe wake Jared Kushner \n\nDonald Trump alisema : "Pengine nitasubiri au nitatangaza sehemu ya mpango huo. Tuna watu wenye ustadi kama mnavyowafahamu balozi wetu na wengine. Lakini huenda huo ukawa mkataba mgumu kabisa kufikia amani kati ya Waisraeli na Wapalestina." \n Wapalestina tayari wamepinga mpango unaopendekezwa na utawala wa Trump na walisusia mkutano wa Bahrain uliyotayarishwa na Kushner juu ya mpango wa uchumi kwa Palestina. \n Akigeukia mazungumzo ya biashara na China alisema China inakabiliwa na matatizo ya kiuchumi na imepoteza nafasi milioni mbili za ajira katika muda mfupi. \n Trump ameeleza kuwa : "Wanapoteza karibu nafasi milioni mbili za ajira kama mnavyo fahamu kwani munaripoti juu ya hali ya mambo huko. wanataka tufikiye makubaliano. Tutaona kitakachotokea lakini bila shaka wanataka kufikia makubaliano." \n Kuhusiana na maandamano ya Hong Kong ambayo yalifanyika kwa amani hapo Jumapili, Trump alifananisha hali hiyo na maandamano ya ghasia ya Beijing ya Uwanja wa Tianamen 1989. \n Hong kong \n Rais Trump aliongeza : "Ningelipenda kuona Hong Kong itatanzua matatizo yao kwa njia ya kibinadamu. Natumaini Rais Xi anaweza kufanya hivyo. Bila shaka ana uwezo huo. Ninadhani itakua jambo zuri kwa mazungumzo ya biashara yanayoendelea." \n Vile vile alipongeza jinsi mazungumzo yanavyoendelea pamoja kundi la Taliban na serikali ya Afghanistan, akisema mambo yanadhibitiwa vyema na yote inategemea msimamo wa serikali ya Afghanistan na Wataliban pia. \n Akizungumzia juu ya Iran wakati meli ya mafuta iliyoshikiliwa Gilbrata ikondoka Jumapili usiku baada ya mvutano na nchi za Ulaya, Rais Trump alisema anadhani Tehran ingelipenda sana kuzungumza na Washington kufikia makubaliano lakini bado hawajui vipi waanze. \n Jambo moja ni kwamba ni watu wa Iran ni wenye fahari sana. Lakini uchumi wao unaporomoka. Ninadhani Iran wanataka kufikia katika mazungumzo na wanauwezo mkubwa. Na ninataka kusema hivyo pia upande wa Korea Kaskazini. \n Kuhusiana masuala ya ndani Trump alikiri kwamba alizungumzia suala la kuchukua umiliki wa Greenland kutoka Denmark, lakini alisema sio suala muhimu kwa hivi sasa. Na alisema Makamu Rais Mike Pence atakuwa tena mgombea mwenza atakapo tangaza anawania tena kiti cha urais 2020. \n Imetayarishwa na mwandishi wetu, Abdushakur Aboud, Washington, DC.. ##
Mtu mmoja ameuawa na wengine watatu kujeruhiwa na mtu mwenye silaha aliyeingia katika sinagogi Jumamosi huko mjini Poway, Jimbo la California na kuanza kushambulia. Poway iko kilomita 25 kaskazini mwa Jiji la San Diego. \n\nWakati wa mkutano na waandishi wa habari, mkuu wa polisi wa Kaunti ya San Diego, Bill Gore amesema mwanaume mmoja mzungu aliingia katika sinagogi kabla kidogo ya kufikia saa tano na nusu asubuhi, majira ya pwani ya magharibi, Marekani, na kuanza kurusha risasi kwa kutumia silaha ya kivita aina ya AR ambayo inawezekana ilipata hitilafu baada ya kurusha risasi kadhaa. \n Amesema watu wanne – mwanamke, msichana na wanaume wawili, moja kati yao ni kasisi wa sinagogi hiyo walijeruhiwa kwa risasi. \n “Inasikitisha, kwani mmoja kati yao alikufa kutokana na majeraha ya risasi,” Gore amesema. Ameongeza kusema kuwa waathirika wengine watatu, akiwemo kasisi, wako katika hali nzuri. \n Wengine waliopatwa na risasi ni Waisraeli wawili – mtoto wa kike wa miaka nane na mjomba wake mwenye umri wa miaka 31. Walihamia San Diego miaka michache iliyopita wakitokea mji karibu na Ukanda wa Gaza, Israeli, ambao uliripotiwa kushambuliwa na roketi. \n Gore amesema kuwa afisa wa polisi wa doria mpakani aliyekuwa hayuko kazini ambaye alimuona mtu huyo akikimbia kutoka katika eneo la tukio la uhalifu huo alilenga bunduki kuelekea kwa mshukiwa huyo. Lakini mshukiwa huyo risasi haikumpata na badala yake ilipiga gari. \n Mkuu wa Polisi wa San Deigo David Nisleit amesema kuwa mshukiwa huyo ilielekea kuwa aliwasiliana na polisi na baadae akajisalimisha kwa afisa wa polisi San Diego ambaye alikuwa anaelekea katika eneo shambulizi hilo la bunduki lilipotokea. \n Amesema mshukiwa huyo ana umri wa miaka 19 na anaishi San Diego. \n Nisleit alituma ujumbe wa tweet kuwa kitengo chake kinasaidia katika uchunguzi huo, na kuwa wakati hakuna vitisho vyovyote vilivyotolewa “kwa kuchukua tahadhari ya kutosha, tutatoa ulinzi wa doria wa ziada katika maeneo ya ibada.” \n Jumamosi ilikuwa ni siku ya mwisho ya sikukuu ya Wayahudi ikiwa ni kumbukumbu ya kukombolewa kutoka utumwani huko nchini Misri.. ##
Rais wa Kenya Uhuru Kenyatta alisema Jumatano kwamba watu waliorekodiwa kwa video wakihepa kutoka karantini jijini Nairobi watakamatwa na kurejeshwa kwa karantini ili wamalize mda wao waliotakiwa kujitenga. \n\nKenyatta alisema hayo baada ya video inayoonyesha watu wanaoruka ukuta kutoka katika kituo cha karantini kusambaa kwenye mitandao ya kijamii. \n Vyombo vya Habari vya Kenya vliripoti kwamba watu 50 walihepa kutoka Karantini japo serikali haijathibitisha idadi hiyo. \n Kenyatta alisema serikali inawafahamu wote waliohepa. \n Tanzania \n Nchini Tanzania idadi ya watu ambao wamethibitisHwa kuambukizwa virusi vya Corona iliongezeka Jumatano na kufikia 284. Kulingana na takwimu za serikali, watu 10 walikuwa wamekufa kufikia wakati tunaandaa ripoti hii. \n Maombi maalum yalifanyika kuombea taifa hilo dhidi ya janga la Corona. \n Waziri Mkuu Kassim Majaliwa ambaye alihudhuria ibada hiyo alihimiza umuhimu wa wananchi kuendelea na shughuli za kiuchumi ikiwemo kilimo ili kupunguza athari za uchumi zinazosababishwa na janga la Corona. \n Maambukizi ya Corona yameripotiwa katika mikoa 17 ya Tanzania. \n Watu wote anatakiwa kuvaa barakoa, wakiwa katika shughuli za kawaida ili kudhibithi maambukizi. \n Jamhuri ya Kidemokrasia ya Congo - DRC \n Serikali ya Jamhuri ya kidemokrasia ya Congo inatarajiwa kulegeza masharti yaliyowekwa kudhibiti maambukizi ya virusi vya Corona, hasa katika mji mkuu wa Kinshasa ambao umerekodi visa vingi vya maambukizi ya virusi vya Corona nchini humo. \n Benki na maduka yanayouza vyakula, yanatarajiwa kufunguliwa tena katika sehemu ya Gombe, kitovu cha maambukizi ya Corona DRC. \n Shughuli katika sehemu hiyo zimekuwa zimefungwa kwa mda wa wiki mbili. \n Wagonjwa 30 wa Corona walithibithishwa wakati shughuli za kawaida zilikuwa zimesitishwa Gombe, na asilimia 80 ya watu waliokaribiana na wale walioambukizwa kupatikana. \n Polisi wameeka vizuizi barabarani, kuzuia watu kuingia na kutoka Gombe. \n Wafanyakazi maalum wenye vibali, ndio wanaruhusiwa kuingia na kutoka sehemu hiyo. \n Nchini Rwanda, mkutano wa jumuiya ya Madola, uliokuwa umepangwa kufanyika mjini Kigali, Rwanda, umeahirishwa kutokana na janga la Corona. Zaidi ya wajumbe 10,000 wakiwemo viongozi wa nchi mbalimbali, walitarajiwa kuhudhuria mkutano huo wa 26 wa jumuiya ya madola, katika mji mkuu wa Rwanda, Kigali. \n Mkutano huo ulikuwa umepangiwa kufanyika kuanzia tarehee 22 hadi 27 June mwaka huu. \n Tarehe mpya haijatangazwa. \n Hii ingekuwa mara ya kwanza kwa mkutano huo kufanyika katika nchi ambayo haikuwa koloni la Uingereza. \n Uganda \n Uganda imeongeza idadi ya watu ambao wameambukizwa virusi vya Corona, kutoka 56 hadi 61, kulingana na takwimu za Jumatano. \n Hii ni baada ya kuongeza dereva wanne wa magari ya kubeba mizigo kutoka Kenya, na mmoja kutoka Tanzania, waliogunduliwa kuambukizwa baada ya kuingia nchini humo. \n Uganda ilianza kuwapima madereva wa magari ya kubeba mizigo, wiki mbili zilizopita. \n Madereva hao wanapimwa na kuruhusiwa kuendela na safari zao, huku wakifuatiliwa. \n Iwapo vipimo vinabaini kwamba wameambukizwa Corona, wanawekwa karantini. \n Awali, Uganda haikuwa inajumulisha madereva kutoka nje, wanaopatikana kuambukizwa Corona, kwa idadi ya wagonjwa nchini humo na badala yake imekuwa ikiwarudisha katika nchi wametoka. \n Wizara ya afya a Uganda imesema kwamba shirika la afya duniani limetoa mwelekeo kwamba kila kisa cha maambukizi kinahesabiwa katika nchi kimeripotiwa. \n Kulingana na wizara ya afya ya Uganda, kati ya madereva wa magari ya kubeba mizigo 70 na 1,000 hufanyiwa vipimo nchini Uganda kila siku. \n Afrika Kusini \n Rais wa Afrika Kusini Cyril Ramaphosa, alitangaza kutenga kiasi cha dola bilioni 26 kusaidia kampuni na wafanyakazi milioni 3 wakati huu wa janga la Corona. \n Katika hotuba kwa taifa kupitia televisheni siku ya Jumatano, Ramaphosa alisema msaada huo wa kifedha ni kiasi cha asilimia 10 ya mapato ya jumla ya Afrika kusini. \n Pesa hizo zitatolewa kwa bajeti ya taifa, lakini amesema pia kwamba serikali yake inafanya mazungumzo na benki kuu ya dunia Pamoja na shirika la fedha duniani IMF, kwa msaada zaidi. \n Ramaphosa amsema kwamba msaada wa kifedha unahusu msamaha wa kulipa ushuru, kulipa mishahara kupitia kwa bima ya kukosa ajira na kufadhili biasahra ndogondogo. \n Lesotho \n Waziri mkuu wa Lesotho Thomas Thabane, ameongeza mda wa watu kusalia nyumbani kwa wiki mbili zaidi ili kudhibithi maambukizi ya virusi vya Corona. \n Nchi hiyo, haijaripoti kisa chochote cha maambukizi ya Corona, lakini amri ya watu kusalia makwao imekuwa ikitekelezwa kwa mda wa wiki tatu zilizopita. \n Amri hiyo itaendelea kutekelzwa hadi May tarehe 5. \n Waziri mkuu Thabane amesema kwamba hatua ya kuongeza mda wa kusitisha shughuli za kawaida, itatoa fursa kwa serikali kujipanga vyema jinsi ya kushughulikia janga hilo endapo litatokea nchini humo. \n Zimbabwe \n Nchini Zimbabwe wafanyabiashara katika maduka ya reja reja, wamekubaliana kupunguza kabisa bei ya bidhaa muhimu ili kuwasaidia watu, nchi hiyo inapopitia wakati mgumu zaidi wa kiuchumi kutokana na maambukizi ya virusi vya Corona. \n Wizara ya Habari imesema kwamba Habari zaidi kuhusu mpango huo zitatolewa baadaye. \n Mfumuko wa bei umeongezeka nchini Zimbabwe na kufikia asilimia 676 mwezi Machi, kutoka asilimia 540 mwezi Februari. \n Zimbabwe, ambayo inaagiza kiasi kikubwa cha chakula kutoka nje ya nchi, inakabiliwa vile vile na uhaba wa sarafu za nje. \n Bei ya vyakula imeendelea kuongezeka katika wiki za hivi karibuni. \n Bei ya mkate imeongezeka kutoka dola 20 za Zimbabwe had idola 30. \n Nigeria \n Magavana katika majimbo ya kaskazini mwa Nigeria, wamekubaliana kufunga shule za kiislamu zinazotoa mafunzo kwa mamilioni ya vijana katika eneo hilo, kutokana na janga la virusi vya Corona. \n Katika taarifa ya Pamoja, magavana hao wamesema kwamba hatua ya kufunga shule hizo inatokana na hatari kubwa iliyopo ya maambukizi, na kwamba Watoto waliokuwa katika shule hizo watarudishwa kwa wazazi wao. \n Watoto mayatima watasaidiwa na serikali za majimbo katika sehemu watakapopelekwa. \n Kulingana na takwimu rasmi, chini ya nusu ya Watoto kaskazini mwa Nigeria, huhudhuria masomo katika shule za serikali. \n Familia nyingi nchini Nigeria ni maskini, zikiishi kwa chini ya dola mbili kwa siku, sababu inayopelekea familia hizo kutegemea shule za kiislamu kwa msaada wa masomo na mahitaji mengine ya kibinadamu. \n Kulingana na shirika la haki za kibinadamu nchini Nigeria, karibu wanafunzi milioni 100 wanategemea shule za kiislamu kwa masomo na msaada muhimu wa kibinadamu kama chakula. \n Ghana na Burkina Faso \n Ghana na Burkinafaso zimeanza kulegeza masharti ya watu kukaa nyumbani na kusitisha shughuli za kawaida, kama hatua ya kufanyia majaribio uwezekano wa kurejea shughuli za kawaida kutokana na janga la Corona. \n Hatua hiyo inachukuliwa na nchi hizo baada ya siki kadhaa za kusitisha shughuli za kawaida na kuathiri uchumi. \n Nchi hizo za Afrika magharibi zimekuwa zikirekodi ongezeko la watu wanaoambukizwwa virusi vya Corona, na haijulikani namna zitakavyokabiliana na maambukizi hayo. \n Idadi ndogo sana ya watu wamepimwa Afrika kujua iwapo wameambukizwa virusi vya Corona. \n Kuna hofu kwamba huenda virusi vya Corona vikasababisha maafa makubwa Afrika katika siku za hivi karibuni. \n Imetayarishwa na Kennes Bwire, VOA, Washington DC.. ##
Ziara ya Waziri wa Mambo ya Nje wa Marekani katika Kituo cha Kijeshi cha Ulinzi wa Anga cha Prince Sultan (PSAB) na kituo cha kujihami cha Marekani cha Patriot battery inasisitiza mahusiano ya kiusalama ya muda mrefu kati ya Marekani na Saudi Arabia. \n\nPia ziara hii ni fursa kwa Marekani kuendeleza nia yake ya kusimama na Saudi Arabia dhidi ya tabia hatarishi ya Iran. \n Kutembelea kwa Waziri huyo ni umuhimu endelevu unaoweka shinikizo la juu kabisa dhidi ya Iran na kusisitiza ahadi ya Marekani katika kuimarisha usalama wa nchi za Ghuba na utulivu wa eneo la Mashariki ya Kati. \n Shambulizi lililofanywa na Iran Septemba 14, 2019 linasisitiza tishio linaloendelea la harakati hatarishi za Iran zinazokabili eneo na tishio la usalama wa dunia na pia masoko ya nishati ya dunia. \n Katika kujibu mashambulizi na kwa ombi la Saudi Arabia, Marekani imepeleka mfumo wa kuzuia mashambulizi ya makombora, na ndege za vita katika harakati za kuimarisha ulinzi kuzuia na kulinda nchi ya Saudi Arabia na mashambulizi ya siku zijazo. \n Kuwepo kwa ulinzi huu unaimarisha ulinzi wa kijeshi wa Saudi Arabia wenye kuunganisha mifumo ya ulinzi wa angani na makombora ya kuihami miundombinu muhimu ya kijeshi na kiraia. \n Marekani kuweka ulinzi huko PSAB ni ishara tosha ya kuwahakikishia wananchi na uongozi wa Saudi Arabia kuwa Marekani inasimama nao wakati wanakabiliwa na vitisho hivi kutoka Iran.. ##
No media source currently available \n   \n Kiongozi mpya wa Oman Haitham bin Tariq al Said, ameahidi kuendelea na sera za kigeni za taifa hilo la kifalme ambazo anasema zilijengwa na Sultan Qaboos, chini ya misingi ya kuishi kwa amani na majirani zake na kuendeleza ushirikaino wa kirafiki na mataifa ya dunia \n "Sultan Qaboos bin Said bin Taimur, Mwenyezi mungu amlaze pema, alikua mtu ambae hotuba kama hii ninayo itoa haiwezi kufafanua kwa dhati kile alichofanikiwa kufanya na kujenga. Amejenga taifa la kisasa linalotambuliwa na wakosowaji kabla ya wapenzi wake. Na amebuni kipindi cha kihistoria ambacho kinaweza kushuhudiwa kutokana na mfumo wa sheria na utawala ambao unaloliongoza taifa na kufungua njia kwa mustakbali wa mafanikio aliyo kua na ndoto kuona imestawi". alisema Sultan al Said \n Katika hotuba hiyo yake, Haitham alitoa wito pia kuendelea na juhudi za kujenga zaidi taifa hilo dogo lenye utajiri wa mafuta na kuendelea na njia iliyopangwa na aliyemtangulia Sultan Qaboos aliyefariki Ijuma. \n Haitham anachukua madaraka akikabiliwa na changamoto kubwa za ndani ya nchi kutokana na hali ngumu ya kifedha, ukosefu mkubwa wa ajira, madeni na hasa wakati wa mvutano mkubwa kati ya Iran na Marekani. Kabla ya sherehe hizo maafisa wa serikali kupitia televisheni ya taifa wamesema walifanya uteuzi huo baada ya kufungua barua ya Saultan Qaboos iliyomtaja binamu wake kuchukua nafasi yake bila ya kutoa maelezo zaidi. \n Tangazo hilo lilitolewa wakati Wa-Omani walisimama katika njia za mji mkuu wa Muscat kutoa heshima zao za mwisho pale jeneza la Qaboos al Said ilipokua inapita. \n   \n Qaboos alitawala taifa la kale la kifalme la Mashariki ya kati akichukua madaraka 1970 kutokana na mapinduzi ndani ya kasri ya mfalme. Alifahamika kimataifa kwa msimamo wake wa kidiplomasia wa kutopendelea upande wowote katika kanda yenye mizozo ya mashariki ya kati. Mara nyingi alichukua jukumu la mpatanishi katika mazungumzo kati ya wahasimu wawili wakuu Iran na Marekani.. ##
Saudi Arabia imewaweka kizuizini wanafamilia waandamizi wa familia ya Kifalme ya Saudi Arabia, Prince Ahmed bin Abdulaziz, mdogo wake wa mwisho Mfalme Salman, na Mohammed bin Nayef, mpwa wa mfalme, vyanzo viwili vyenye habari za ndani juu ya suala hilo vimesema. \n\nMwana wa mfalme Mohammed bin Salman, mtoto wa Mfalme Salman na pia mrithi wa nchi yenye kutoa mafuta zaidi kuliko zote na mshirika mkubwa wa Marekani, amekuwa akijiimarisha kiutawala tangu kumpindua ndugu yake, Mohammed bin Nayef, ambaye alikuwa ndiyo mrithi wa kiti hicho cha ufalme katika mapinduzi yaliyofanyika katika kasri ya mfalme mwaka 2017. \n Chanzo cha habari kimesema kuwekwa kizuizini kwa wanafamilia hao kulitokea siku ya Jumamosi. Shirika la habari la Uingereza halikuweza kupata ufafanuzi sababu zilizopelekea kuwekwa kizuizini watu hao. \n Gazeti la Wall Street limeripoti kuwekwa kizuizini kwa wana wa mfalme wawili hao mapema Ijumaa, na wameeleza inafungamana na madai ya kuwa wanahusika na jaribio la kufanya mapinduzi. \n Maafisa wa Saudi Arabia hawakuweza kupatikana mara moja kutoa maelezo yao mapema Jumamosi. Ofisi ya serikali inayoshughulikia masuala ya habari haikujibu ombi la shirika la habari la Reuters likiwataka watoe maelezo.. ##
Watu wasiopungua 60 ambao wanaaminika ni wahamiaji wasiokuwa halali kutoka Ethiopia, wamekutwa wamekufa katika lori la mizigo nchini Msumbiji wiki hii. \n\nVyombo vya usalama vilisikia makelele ndani ya kontena lililokuwa limebebwa na lori hilo katika kituo cha ukaguzi kaskazini magharibi ya jimbo la Tete, ambapo lori hilo lilisimamishwa baada ya kuvuka mpaka kutoka Malawi. \n Maafisa wa usalama waligundua manusura 14 pamoja na miili ya wahamiaji wengine walipofungua mlango wa kontena hilo. \n Wahanga hao wanaaminika kuwa walikufa kutokana na ukosefu wa hewa. Walionusurika walichukuliwa kupatiwa matibabu katika hospitali ya eneo hilo. Dereva wa lori na mtu mwengine wamewekwa rumande. \n Msumbiji ambayo iko kusini mashariki mwa Afrika ni kituo cha kupitia wakimbizi wakijaribu kuingia Afrika Kusini, moja ya nchi katika bara la Afrika yenye viwanda vingi. \n Imetayarishwa na mwandishi wetu, Washington, DC.. ##
Waziri wa mambo ya nchi za nje wa Rashia Sergey Lavarov, anasema kwamba mazungumzo ya kusitisha mapigano nchini Libya yameendelea vizuri Jumatatu kukiwa na matumaini ya kufikiwa makubaliano. \n\nAkizungumza mjini Moscow Jumanne baada ya kukutana na waziri mwenzake wa Sri Lanka, Lavarov anasema kiongozi wa Jeshi la Kitaifa la Libya, LNA, Jenerali Khalifa Haftar ameomba siku mbili zaidi ili kuweza kujadili na washirika wake juu ya mkataba wa kusitisha mapigano ulopendekezwa na Uturuki na Rashia. \n Waziri mkuu wa serikali ya Libya inayotambuliwa na Umoja wa Mataifa Fayez al-Serraj alitia saini mkataba huo siku ya Jumatatu, unaotaka usitishaji mapigano bila ya masharti yeyote. \n Wakati huo huo mjini Ankara, rais Tayyip Erdogan wa Uturuki amemonya Jenerali Hafter kwamba atampa funzo kali akijaribu kuanza tena vita baada ya kuondoka Moscow bila ya kutia saini mkataba wa kusitisha mapigano. \n "Hatuta sita kutoa funzo linalostahiki dhidi ya kiongozi aliyeasi Hafter akiendeelea na mashambulio yake dhidi ya utawala uanotambuliwa wan chi hiyo na ndugu zetu wa Libya." amesema rais Erdogan \n Akiuhutubia mkutano wa chama chake mjini Ankara Jumatatu, Erdogan anasema mazungumzo ya Moscow yameendelea vizuri mjini Moscow na kwamba suala hilo litajadiliwa zaidi wakati wa mkutano wa Berlin siku ya Jumapili. Mkutano huo utahudhuriwa na mataifa ya Ulaya, Afrika Kaskazini, Mashariki ya Kati pamoja na Umoja wa Mataifa, Umoja wa Afrika na Umoja wa nchi za Kiarabu.. ##
Mtaalam wa Marekani anayeongoza mapambano dhidi ya maradhi ya kuambukiza ametahadharisha kuwa mlipuko wa virusi vya corona ambavyo vinaendelea kuenea duniani inawezekana ikaja kuwa ni matukio ya kujirudia. \n\nIwapo hilo litatokea basi huenda mlipuko utakaporejea virusi hivyo vikawa na nguvu kubwa zaidi ya maambukizi iwapo tahadhari zinazo stahiki hazitachukuliwa. \n Akizungumza jioni Jumatano wakati wa mkutano wa kila siku wa kutoa taarifa juu ya virusi vya corona White House, Mkurugenzi wa Kituo cha Taifa cha Uchunguzi wa Maradhi ya Hasasia na Yanayo Ambukiza Dkt Anthony Fauci amesema wagonjwa wenye maambukizi wameanza kujitokeza katika nchi ya Afrika Kusini na nyingine zilizoko kusini mwa dunia ambako hivi sasa zinaingia katika kipindi cha baridi. \n Ameeleza iwapo mlipuko mkubwa utatokea katika maeneo hayo, itakuwa ni dalili tosha kuwa virusi hivyo vinaweza kuwa vya misimu na nchi za Kaskazini ya dunia wajiandae kwa mlipuko wa mara ya pili wa virusi hivyo mwakani. \n Fauci amesema hilo linaweka mkazo zaidi juu ya haja ya kuendelea kutafuta chanjo ambayo itakuwa tayari iwapo duru ya pili ya maambukizi ya virusi vya corona itatokea, pamoja na kuwa na orodha ya dawa ambazo zinaweza kutibu na silama kwa matumizi ya wagonjwa wanaopata virusi hivyo.. ##
Marais waeleza changamoto zinazozikabili Marekani na Uturuki  Marais hao wawili Donald Trump na Recep Tayyip Erdogan, walielezea mazungumzo yao huko White house kuwa yalikuwa na tija na ya ukweli.  \n\nUnunuzi wa Uturuki wa silaha za kijeshi kutoka Russia kama vile S-400 kunapelekea changamoto kubwa sana kwetu Rais Trump alikiri katika mkutano na wana habari akiwa pamoja na rais Erdogan.  \n Ni matumaini yetu kuwa tutaweza kusuluhisha hali hiyo aliongeza rais Trump.  \n   \n Islamic Jihad na Israel zafikia makubaliano \n Kundi la wanamgambo wa kipalestina, Islamic Jihad limesema Alhamisi limesitisha mashambulizi kwa Israel, baada ya pande zote mbili kufikia mkubaliano yaliosimamiwa na Misri.  \n Msemaji wa kundi hilo amesema sitisho hilo limeanza rasmi hii leo asubuhi ikiwa ni pamoja na Israel kukubali masharti kadhaa pamoja na kuacha kuwalenga na kuuwa viongozi wa kundi hilo.  \n Waziri wa mambo ya nje wa Israel Katz aliiambia radio ya jeshi kwamba majeshi ya Israel yatasitisha mashambulizi mengine kama ikiwa wapalestina nao watatulia. Lakini alikanusha juu ya mabadiliko katika sera ya Isrel kwamba haitasita kushambulia yeyote ambaye ana nia ya kuwaumiza.  \n   \n Maadnamano : Chuo Kikuu cha Hong Kong chalazimika kufungwa \n Chuo kimoja huko Hong Kong kimeamua kufunga milango yake kwa kipindi hiki cha mwisho wa mwaka kutokana na maandamano ya kuipinga serikali yanayoendelea kwa siku ya nne mfululizo hii leo.  \n Chuo kikuu cha China na vyuo vingine vimegeuzwa kuwa ngome za kujificha huku wanafunzi waandamanaji wakiweka vizuizi barabarani ili kuzuia polisi ambao wamejaribu kuingia vyuoni humo wiki hii. \n Polisi wametumia mabomu ya machozi na risasi za mpira kwa waandamanaji hao ambao nao wamejibu kwa kurusha matofali na mabomu ya gesi. Wanafunzi katika chuo kikuu kimoja waliamua hadi kutumia mishale kujibu mashambulizi ya polisi hao.  \n   \n Chanjo mpya ya Ebola yazinduliwa DRC  \n Maafisa wa afya mashariki mwa Jamhuri ya Kidemokrasia ya Congo wamezindua rasmi chanjo mpya ya Ebola iliyotenegenezwa na kampuni ya Johnson & Johnson, shirika la madaktari wasio na mipaka Medicines Sans Frontia -MSF limeeleza leo alhamisi ili kusaidia kupambana na mlipuko wa pili mbaya wa ugonjwa huo duniani.  \n Vifaa vipya ikiwa ni pamoja na chanjo, vimesaidia kudhibiti mlipuko huo ambao ni wa pili kwa ukubwa ukiacha ule wa mwaka 2013-2016 wa Afrika magharibi ambao uliuwa zaidi ya watu 11,300 licha ya kutoaminiana kwa umma na mizozo iliyoathiri mapambano na ugonjwa huo katika baadhi ya sehemu.  \n Chanjo hiyo ambayo imepita kwenye majaribio lakini haijawajahi kutumika katika uhalisia itawafikia watu wapatao 50,000 mjini Goma mji ulio na watu milioni mbili unaopaka na Rwanda Shirika la MSF limeeleza katika taarifa yake.. ##
Mataifa yaliyoungana kumaliza vita vya kwanza vya dunia yanaadhimisha miaka 101 Jumatatu, tangu kutiwa saini makubaliano ya kumaliza vita hivyo na Ujeruimani.  \n\nRais wa Marekani Donald Trump akizungumza katika paredi maalum ya kuadhimisha siku ya mashujaa huko New York, Novemba 11, 2019. \n Wakati huohuo Marekani imeadhimisha miaka 100 ya mashujaa wake waliopigana katika vita vya dunia na vita vingine. \n Huko Ufaransa rais Emmanuel Macron aliongoza sherehe za makumbusho kwenye uwanja wa Arc de Triomphe. \n Nchini Uingereza watu walikaa kimya kwa dakika mbili katika viwanja vyote vya makumbusho, huku waziri mkuu Boris Johnson akiongoza sherehe za kitaifa \n Sherehe za kuadhimisha siku hiyo zimefanyika pia katika nchi 10 kuu zilizoungana kupambana na Ujerumani ili kumaliza vita hivyo ikiwa ni pamoja na Marekani, India, Sri lanka, poland Rashia na Australia.. ##
Kiongozi wa Kanisa Katoliki Ulimwenguni Papa Francis amepokelewa na maelfu ya wananchi wa Msumbiji Jumatano – akiwemo Rais Filipe Nyusi – wakati akianza ziara yake ya kwanza tangu awe papa katika nchi hiyo iliyoko kusini mwa Afrika. \n\nPapa aliwasili Jumatano usiku uwanja wa ndege wa Maputo huku kundi kubwa la watu likimshangilia. Wanawake wengi walivalia sare ya vazi la asili la Msumbiji likiwa na picha za kuvutia za Francis. \n Katika ujumbe aliorikodi uliotolewa kabla ya kuwasili kwake, Papa aliwahutubia wananchi wa Msumbiji katika lugha inayozungumzwa zaidi nchini humo Kireno. \n “Ninawakaribisha nyote mje katika maombi yangu ili Mungu, Muumba wa kila kitu, aimarishe maelewano, undugu nchini Msumbiji na Afrika nzima, ikiwa ni fursa pekee ya kuwepo amani thabiti na ya kudumu. \n Ziara ya papa nchini Mozambique inafanyika wakati makubaliano ya amani hivi karibuni yalipofikiwa yanayo kusudia kumaliza miongo kadhaa ya uvunjifu wa amani baada ya vita mbaya ya wenyewe kwa wenyewe kati ya Chama tawala cha Frelimo na Chama cha Upinzani Renamo. \n Katika ziara yake ya siku tatu, papa atakutana na wabunge, vijana na viongozi wa dini, na kutoa hotuba tatu Alhamisi kabla ya kuongoza ibada ya pamoja siku ya Ijumaa. \n Baada ya kumaliza ziara yake Msumbiji, Francis ataendelea na ziara yake katika visiwa vya Madagascar na Mauritius, ambako pia alipeleka mapema ujumbe wake kupitia picha za video. \n Papa katika hotuba hiyo aliongea KItaliano kwa watu wa Mauritius, ambao wanaongea pia Kiingereza, Kifaransa, Creole na Kihindu na kwa watu wa Malagasy, wanao ongea Kifaransa na Kimalagasy.. ##
Mahakama moja nchini Kenya Jumatano imewakuta watu watatu wanamakosa ya kuwasaidia wapiganaji wa Somalia waliofanya mashambulizi Chuo Kikuu cha Garissa 2015 upande wa kaskazini mashariki mwa Kenya ambapo watu 148 waliuawa. \n\nMtu wanne aliachiwa huru, amesema Jaji Francis Andayi, akiongeza kuwa hukumu ya watu hao itatolewa Julai 3, 2019. \n Watu hao watatu ni Mohamed Ali Abikar, Hassan Edin Hasaan wananchi wa Kenya na Rashid Charles Mberesero, Mtanzania – “walikuwa wanachama wa kikundi cha kigaidi cha al-Shabaab ambacho wanachama wake walifanya mashambulizi hayo,” ameeleza Andayi. \n Shambulizi la Aprili 2, 2015 lilifanywa na watu wanne wenye silaha kutoka kikundi cha al-Shabaab, chenye mafungamano na al-Qaeda yenye makao yake Somalia. \n Wengi ya wale waliouawa walikuwa wanafunzi, waliopigwa risasi wakiwa katika mabweni yao au kuzungukwa na kuuawa katika eneo la malazi yao. \n Washambuliaji hao kwanza waliwapambanua wahanga hao kwa mujibu wa dini zao, wakiwaacha Waislam kuondoka na wengine walilazimishwa kubaki, wengi wao wakiwa Wakristo. \n Hilo lilikuwa shambulizi la pili kubwa la umwagaji damu la kigaidi katika historia ya Kenya, na kubwa zaidi ya hilo ni shambulizi la ubalozi wa Marekani Nairobi 1998 ambalo liliua watu 213. Katika Shambulizi hilo al- Qaeda ilidai kuhusika. \n Waendesha mashtaka walikuwa wamethibitisha “bila ya wasiwasi wowote” kuwa “washtaikwa hao walikuwa wanajua mpango huo,” amesema, lakini hakutoa maelezo yeyote juu ya madai ya hujuma hiyo. \n Kukutikana kwa hatia kwa watu hao watatu ni tokeo la kwanza linalotokana na uchunguzi na mashtaka yaliyochukuwa muda mrefu. \n Katika shambulizi hilo watu wote wanne waliokuwa na silaha waliuawa na vikosi vya usalama. Kiongozi kinara mshukiwa wa operesheni hiyo, Mohamed Mohamud, pia kwa jina la “Kuno,” mwalimu wa zamani wa madrasa ya Quran huko Garissa, aliuawa upande wa kusini magharibi ya Somalia 2016. \n Kikundi cha al –Shabaab kimesema aliuawa na wapiganaji wanaotaka “mfumo kristo” kutoka Marekani. \n Kikundi hicho cha al-Shabaab kinapigana kuipindua serikali inayoungwa mkono na jumuiya ya kimataifa Mogadishu. \n Kikundi hicho pia kimekuwa kikifanya mashambulizi katika nchi jirani ya Kenya, ambayo ina vikosi vya jeshi lake Somalia ikiwa ni sehemu ya jeshi la Umoja wa Afrika.. ##
Rais Donald Trump na mkewe Melania Trump, wataanza ziara ya siku tatu nchini Uingereza Jumatatu. \n\nKwa mujibu wa ratiba rasmi kutoka White House, kati ya shughuli atakazokuwa nazo Rais Trump wakati wa ziara hiyo, ni kuhudhuria maadhimisho ya miaka 75 tangu uvamizi uliotekelezwa na muungano wa kijeshi wa nchi kadhaa, maarufu D-Day, uliofanyika mwezi mnamo mwaka wa 1944, wakati wa vita vya pili vya Dunia. \n Takriban wanajeshi 156,000 wa Marekani , Uingereza na Ufaransa, walishiriki. \n Hii si mara ya kwanza kwa Trump kuzuru Uingereaza kama rais lakini ndiyo ziara yake ya kwanza ya kitaifa. \n Ziara rasmi ya kitaifa nchini Uingereza hufanyika baada ya kiongozi wa nchi au serikali kualikwa rasmi na Malkia Elizabeth wa pili. \n Mwaliko ulitolewa kwa rais Trump muda mfupi tu baada ya rais huyo kula kiapo mwaka wa 2017, lakini masuala kadhaa, ikiwa ni pamoja na kuhofia hali ya usalama, yamepelekea mipango ya ziara hiyo kutofaulu hadi sasa. \n Ni marais 12 tu wa Marekani ambao wamezuru Uingereza, na ni wawili tu waliopata mwaliko rami wa kitaifa: George W Bush, mwaka wa 2003 na Barck Obama, aliyefanya ziara nchini humo mnamo mwaka wa 2011.. ##
Waziri wa mambo ya nchi za nje wa Marekani Mike Pompeo anakutana na Rais Macky Sall wa Senegal kwa mazungumzo yenye lengo la kuimarisha ushirikiano wa usalama na kupanua uhusiano wa kiuchumi. \n\nPompeo aliwasili Senegal Jumamoasi kuanza ziara yake ya kwanza ya nchi za Afrika tangu kuchukua wadhifa huo miaka miwili ilyopita na anatazamia kuzungumzia namna ya kuongeza ushawishi wa Marekani katika biashara, ukuwaji wa kiuchumi na uwekezaji na nchi za Afrika ili kushindana na Uchina na Rashia. \n Alipowasili hapo jana mwana diplomasia mkuu wa Marekani amesema “tunaichukulia Senegal kama nanga ya demokrasia na usalama Afrika Magharibi.” \n Marekani inaichukulia Senegal kama mshirika nyeti katika juhudi za Washington kudumisha Amani na usalama Afrika Magharibi na dunia kwa jumla. \n Washington imetumia zaidi ya dola milioni 106 kwa ajili ya msaada wa usalama ili kusiadia taasisi za usalama za Senegal tangu 2014. \n Kupitia wizara ya ulinzi, Marekani imesaidia kutoa mafunzo na vifaa kwa vikosi vya jeshi na polisi vya Senegal ili kupambana na kitisho kinachongezeka cha ugaidi na ghasia zinazoendelea katika kanda ya Sahel. \n Ziara yake ya Senegal ina malizika Juamtatu jioni na ataelekea Lunda, mji mkuu wa Angola na kumaliza ziara yake mjini Addis Ababa Ethopia. Katika ziara hii yake atazitembelea pia Saudi Arabia na Oman kabla ya kurudi Washington baada ya ziara hiyo ya siku tisa. \n Akiwa Luanda atakutana na Rais Joao Lourenco na waziri wa mambo ya kigeni Manuel Augusto kuthibitisha tena uungaji mkono wa Marekani katika juhudi za Angola kupambana na rushwa na kuimarisha demokrasia. \n Mjini Addis Ababa, Pompeo atakutana na waziri mkuu Abiy Ahmed na rais Sahle-Work Zewde ka mazungumzo juu ya juhudi za pamoja kuhamasisha usalama wa kikanda na kusaidia ajenda ya mageuzi ya kisiasa na kiuchumi ya serikali ya Ethopia. \n Akiwa Munich kwa mkutano wa Usalama Duniani Pompeo amezionya nchi za Afrika katika kukubali uwekezaji wa China. \n “Ni rahisi kweli kuvutiwa na fedha zinazopatikana kwa urahisi, lakini tunafahamu madhara yake. Kwa pamoja tunaweza kufanya kazi bora zaidi. Makampuni ya nchi za magharibi yanafahamika kufanya chini ya misingi inayoleta mikataba mizuri na kazi nzuri.” amesema Pompeo. \n Pompeo anataka kuonesha kwamba dhana kua taifa kuu la dunia halina mkakati maalum kwa Afrika ni uwongo.. ##
Siku ya Wafanyakazi ni sikukuu ya kitaifa, iliyoanzishwa kuwaenzi wafanyakazi wa Marekani na michango yao katika uchumi. \n\nWamarekani wengi wanaitumia siku hii kuadhimisha kumalizika kwa kipindi cha joto na unaweza kustaajabu kujua kuwa siku hii chimbuko lake linatokana na harakati za wafanyakazi mwishoni mwa mwaka 1800. \n Vipi sikukuu hii ilianza? \n Mnamo miaka ya 1800, mapinduzi ya viwandani ndiyo yalikuwa yamefikia kileleni, na Wamarekani walikuwa wanafanya kazi masaa 12 kwa siku, siku saba kwa wiki katika mazingira magumu na malipo duni. Hata watoto wadogo walikuwa wanafanya kazi viwandani. Takriban hakuna mwajiri aliyetoa likizo ya ugonjwa kwa wafanyakazi, kulipa likizo ya kawaida au maslahi ya afya. \n Kadiri wafanyakazi walivyokuwa wanaendelea kujipanga zaidi katika vyama vya wafanyakazi walianza kuandamana kupinga hali mbaya na hatarishi za maeneo ya kazi na kushawishi maslahi zaidi kutoka kwa waajiri wao. \n Hatua hiyo ya kuwatambua wafanyakazi kwa kuwapa likizo ilianza na serikali za majimbo, na moja baada ya mwengine, akapitisha sheria kumuenzi mfanyakazi wa kawaida. \n Bunge la Marekani lilianzisha sikukuu ya wafanyakazi kitaifa Juni 28, 1894, na kuweka Jumatatu ya kwanza ya mwezi Septemba kuwa Siku ya Wafanyakazi. \n Tofauti ya Siku ya Wafanyakazi na siku ya Mei Mosi \n Vyote viwili Siku ya Wafanyakazi na Siku ya Kimataifa ya Wafanyakazi, au siku ya Mei Mosi, vinamuenzi mfanyakazi wa kawaida. Mei Mosi, ambayo huwa inaadhimishwa zaidi katika nchi zenye viwanda ulimwenguni, ilianza kwa sababu ya matukio yaliyojiri Marekani. \n Mwezi Mei 1886, maandamano ya wafanyakazi yalifanyika katika Bustani ya Haymarket iliyoko Chicago kushinikiza kazi zifanywe kwa masaa nane. Bomu liliripuka katika maandamano hayo na kumuua afisa wa polisi na raia wanne. Tukio hilo lilifanya habari hiyo kuvuma ulimwenguni na siku hiyo ikawa ni maadhimisho ya kila mwaka ya maandamano ya wafanyakazi ulimwenguni kote. \n Kwa nini Wamarekani hawaadhimishi Mei Mosi? \n Kufuatia tukio hilo la Haymarket, upinzani mkubwa dhidi ya harakati za umoja wa wafanyakazi uliiibuka nchini Marekani. Baada ya miaka kadhaa, Mei Mosi ikawa inanasibishwa na siasa za mrengo wa kushoto, wakati Siku ya Wafanyakazi, ilikuja kuongezeka kutambuliwa na manispaa na majimbo. \n Wakati Marekani ilipokuwa inadhamiria kuanzisha sikukuu ya kitaifa ya wafanyakazi, Rais wa Marekani Grover Cleveland hakutaka kuchagua siku ya tarehe halisi ya Mei Mosi kwa sababu ya kuhusishwa siku hiyo na mlipuko wa bomu huko Haymaker, na badala yake akachagua siku mbadala ya maadhimisho hayo mwezi Septemba.. ##
Rais wa Comoros Azali Assoumani, amechaguliwa tena kwa asilimia kubwa ya kura zilizopigwa, kulingana na matokeo yaliyotolewa na tume ya uchaguzi. \n\nUshindi huo umetokea wakati uchaguzi wa nchi hiyo umeripotiwa kuwa na utata na kusababisha hali ya wasiwasi, wanasiasa wa upinzani wakidai kuwepo na udanganyifu katika kuhesabu kura. \n Azali, aliyeingia madarakani mwaka 2016, amepata asilimia 60.77 ya kura zilizopigwa katika uchaguzi wa Marchi 24, akifuatiwa na mgombea wa chama cha Juwa katika kinyang'anyiro hicho Mahamoudou Ahamada, aliyepata asilimia 14.62. \n Azali, mwenye umri wa miaka 66, atanaza mhula mpya wa miaka mitano katika visiwa vya Comoros, vyenye wakazi 800,000, katika moja ya nchi maskini zaidi duniani na yenye misukosuko ya kisiasa. \n Hesabu ya kura ilikabiliwa na vurugu, maafisa wa usalama wakivunja maandamano ya upinzani kwa nguvu zote. Japokuwa Rais Azali anakiri kuwepo dosari, anataka nchi hiyo kuangazia umoja na ujenzi wa taifa. \n Azali Assoumani, ameeleza kuwa : "Ni kweli kwamba kulikuwepo makosa lakini tunafuraha kwamba mambo hayakuwa mabaya sana. Tunajipongeza wenyewe, tunamshukuru Mungu na watu wa Comoros. Lakini nilivyosema, yale tumefanya ndio rahisi, wakati mgumu sasa ni kujenga nchi na nahitaji mchango wa kila mtu." \n Wanasiasa wa upinzani kama Mugni Baraka, aliyemaliza katika nafasi ya tatu, wanadai kwamba dosari katika hesabu ya kura, zilizoripotiwa na tume ya uchaguzi katika vituo kadhaa siku ya Jumapili, ni sawa na mapinduzi ya serikali na kutaka serikali kukataa matokeo hayo. \n Baraka amesema : "Tunachukulia kwamba hakuna uchaguzi uliofanyika siku ya Jumapili. Kilichofanyika kilikuwa mapinduzi ya kijeshi yaliyopangwa na Azali Assoumani na kundi lake. Jeshi lilishiriki katika mapinduzi hayo kwa sababu tuliona wanajeshi wakibeba masanduku ya kupigia kura katika vituo vingi kama Anjouan na Moheli." \n Vyanzo vya habari vya Comoros vimeripoti kuwa watu 12 wamejeruhiwa, wakati polisi walipotumia gesi ya kutoa machozi na risasi za mpira kuwatawanya wanasiasa na wafuasi wa upinzani, waliokuwa wakiandamana katika mji wa Moroni, wakipinga matokeo ya kura. \n Imetayarishwa na mwandishi wetu, Washington, DC. ##
Mwenyekiti wa makampuni ya IPP ya Tanzania, Reginald Mengi amefariki dunia kulingana na kituo cha habari cha ITV . \n\nReginald Mengi ni mmoja wa wafanyabiashara mahiri wa Tanzania, na ukanda wa Afrika Mashariki, ambaye aliwekeza katika sekta za viwanda, na habari. \n Habari ambazo zimethibitishwa na kituo cha habari cha ITV, kilipozungumza na VOA asubuhi ya leo, inaelezwa Mengi amefariki dunia usiku wa leo, licha ya kutotoa taarifa zaidi. \n Chini ya umiliki wake kupitia makampuni ya IPP, Mengi alianzisha kampuni ya vyombo vya habari ya IPP Media, ambayo ina miliki vituo vya habari vya ITV, East Africa TV, Capital TV, Radio One, East Africa Radio, na Capital FM. Vilevile chini ya IPP Media, Mengi alikuwa akimiliki kampuni ya uchapishaji magazeti ya The Guardian Limited, yenye kuchapisha magazeti ya Nipashe, Alasiri, na the Guardian. \n Hivi karibuni Reginald Mengi alitangaza kufanya uwekezaji katika kiwanda cha kuunganisha magari pamoja na simu za mikononi.. ##
Serikali ya Tanzania imeondoa haki ya mtu na asasi za kiraia (NGOs) kuweza kufungua mashtaka dhidi yake katika Mahakama ya Afrika ya Haki za Binadamu na za Mataifa, Shirika la kutetea haki za binadamu Amnesty International limegundua. \n\nKuondolewa kwa haki hizi kutawanyang’anya watu na asasi mbalimbali nchini Tanzania nafasi muhimu ya kudai haki zao, katika nchi ambapo mfumo wake wa sheria umeharibika sana. \n Tanzania ambayo iliwasilisha tamko hilo katika mahakama hiyo Novemba 14, 2019, ni nchi ya pili baada ya Rwanda, kuondoa haki ya watu na asasi za kiraia kuweza kuifikia mahakama ya Afrika, chombo muhimu cha kisheria cha bara la Afrika katika hali ambapo serikali inaingilia mifumo ya mahakama ya kitaifa. \n Serikali ya Tanzania ina idadi kubwa ya kesi zilizo funguliwa na watu binafsi na asasi za kiraia na pia hukumu zilizotolewa dhidi yake na Mahakama hiyo ya Afrika. \n Kati ya hukumu 70 zilizotolewa na Mahakama hiyo hadi mwezi Septemba 2019, hukumu 28, au asilimia 40, zilikuwa za Tanzania. \n Hivyo hivyo, kesi nyingi kati ya hizo ambazo hazijatolewa hukumu mbele ya mahakama ya Afrika ni dhidi ya Tanzania, idadi kubwa ya hizo ni madai ya ukandamizaji wa haki ya mtu kufanyiwa uadilifu katika kutolewa hukumu, ikieleza kuwepo tatizo katika mfumo mzima wa mahakama nchini Tanzania. \n Hivi karibuni, mnamo Novemba 28, Mahakama ya Afrika ilitoa hukumu kwamba kifungu cha adhabu ya jinai kinahalalisha adhabu ya kifo kwa makosa ya mauaji siyo tu kinakiuka haki ya mtu kuhukumiwa kwa uadilifu na kukandamiza uhuru wa mahakama, lakini pia haki ya mtu kuishi. \n “Kesi nyingi zilizofunguliwa dhidi ya Tanzania katika mahakama ya Afrika zinaeleza hali ya kusikitisha ya nchi kushindwa kuwapa fidia za kutosha na zinazolingana na dhulma waliofanyiwa, kinyume cha haki za kibinadamu, amesema Japhet Biegon. \n “Akiwa ni mwenyeji wa mahakama ya Afrika, Tanzania inatakiwa kuongoza kwa mfano na itafakari upya uamuzi wake huo, na kuondoa tamko la kuondoa haki ya mtu na asasi za kiraia, na ionyeshe kuunga kwake mkono na azma ya kuona kwamba mahakama hiyo ya Afrika inafanikiwa.Ni lazima iimarishe mfumo wa mahakama zake kuhakikisha kuwa wale wote waliodhulumiwa haki zao wanapata fursa ya kusikilizwa na mahakama katika ngazi ya kitaifa.”. ##
Vyombo vya habari vya serikali nchini Iran vimepotosha habari zilizo tangazwa na vyombo vya habari vya nchi za Magharibi juu ya hotuba ya Ijumaa ambayo ni nadra kutolewa na kiongozi wa juu wa Iran. \n\nVyombo hivyo vimepuuzia jinsi vyombo vya habari vya Magharibi vilivyo gusia yale yanayofahamika kama mapungufu ya kiongozi huyo katika kukabiliana na matatizo ya ndani ya nchi hiyo. \n Ayatollah Ali Khamenei aliongoza ibada ya sala ya Ijumaa mjini Tehran kwa mara ya kwanza tangu aliposita kufanya hivyo mwaka 2012, akitoa hutba katika Msikiti Mkuu wa mji mkuu Tehran. Kiongozi huyo wa juu kwa muda mrefu amekuwa anatoa hotuba hizo kwa umma pale tu kunapotokea misukosuko ya kitaifa siku za nyuma. \n Katika hotuba yake aliikosoa Marekani na Washirika wake wa Ulaya ikiwemo Uingereza, Ufaransa na Ujerumani. Aliwadhihaki viongozi wa Marekani kama “vikaragosi” wakidai kuwa wanasimama na wananchi wa Iran lakini kiuhakika wanataka “kuwachoma” wananchi wa Iran “visu venye sumu.” \n Hutba ya Khamenei’s imekuja wiki mbili baada ya Marekani kufanya shambulizi la kujihami lililomuua jenerali wa juu Qassem Soleimani, katika uwanja wa ndege wa Baghdad. \n Katika maelezo yake, Khamenei aliituhumu Marekani kwa kujihusisha na "ugaidi" kwa kumuua Soleimani, ambaye alikuwa anaongoza kikosi maalum cha Quds. \n Pia alikuwa ameorodheshwa kama kiongozi wa jumuiya ya kigaidi iliyouwa mamia ya vikosi vya Marekani nchini Iraq na kuendesha vikundi vya wanamgambo vilivyokuwa vinapigana na Marekani na washirika wake katika eneo hilo. \n Khamenei alisisitiza kwamba umati mkubwa wa watu, ulijitokeza, ili kuhudhuria mazishi ya jenerali wa jeshi aliyeuawa katika shambulizi lililotekelezwa na Marekani mapema mwezi Januari 2020. \n Amesema pamoja na changamoto ambazo zinaendelea kuikabili nchi hiyo, inaonyesha jinsi raia wa Iran wanavyounga mkono utawala wake. \n Amesema kwamba kifo cha Jenerali Qassem Soleimani, ni pigo kubwa kwa vita dhidi ya kundi la kigaidi la Islamic State, kwa sababu, kama kamanda, alionyesha uongozi bora katika kupambana na wanamgambo hao. \n Katika siku za karibuni, kumeshuhudiwa maandamano makubwa kwenye barabara za Tehran, kufuatia kutunguliwa kwa Ndege ya shirika la Ndege la Ukraine, ambayo, viongozi wa Iran, wamekiri kwamba ilitunguliwa kwa makosa. \n Watu wote 176 waliokuwa wakisafiri ndani ya ndege hiyo waliuawa. Sala ya Ijumaa ilihudhuriwa na maelfu ya wananchi wa Iran, mara kwa mara walikatiza hotuba yake wakisema, Mungu ni Mkubwa.. ##
Mahakama Kuu nchini Tanzania imeipa siku saba serikali kuwasilisha utetezi wake katika kesi iliyo funguliwa na vyama 10 vya upinzani nchini Tanzania, kupinga muswada wa vyama vya siasa kujadiliwa bungeni kwani unapingana na Katiba ya Jamhuri ya Muungano wa Tanzania. \n\nMuda uliowekwa kisheria wa siku 14 hautatumika na hivyo serikali itatakiwa kupeleke utetezi wake ndani ya siku saba. \n Kesi hiyo ambayo ilifunguliwa na Kiongozi wa Chama cha ACT- Wazalendo, Zitto Kabwe na wenzake wawili, Joran Bashange na Salim Biman wa CUF kwa niaba ya vyama vya upinzani, dhidi ya Mwanasheria Mkuu wa Serikali. \n Vyanzo vya habari vimeeleza kuwa uamuzi huo umetolewa Ijumaa mchana na kiongozi wa jopo la majaji watatu wanaosikiliza shauri hilo, Jaji Barke Sahel. \n Ametoa uamuzi huo baada ya kukubaliana na maombi ya waliofunguwa shauri hilo la kupunguza muda wa serikali kuwasilisha utetezi wake kutoka siku 14 zinazo elekezwa kisheria. \n Awali serikali kupitia kwa Mwanasheria wa Serikali, Mark Mulwambo iliomba kuongezewa muda kutoka siku 14 za kisheria mpaka siku 21 kwa madai ya kufanya mashauriano baina ya Serikali na taasisi zake nyingine. \n Gazeti la Mwananchi limeripoti kuwa Jaji Sahel amesema mahakama haikushawishika na maombi ya Serikali ya kuongezewa muda kwa lengo la kushaurina. \n “Kwa kuzingatia kwamba shauri hili limewasilishwa chini ya hati ya dharura na kwa kuwa lina maslahi kwa umma na kwa kuzingatia kwamba muswada huu umepangwa kusomwa bungeni kwa mara ya pili Januari 15, 2019 mahakama inatoa amri zifuatazo,” amesema. \n “Mujibu maombi atawasilisha majibu yake akiambatanisha na hati ya kiapo ndani ya siku saba tangu siku ya kupewa nyaraka za shauri hili, yaani atawasilisha utetezi wake kabla au Januari 9, 2019. Usikilizwaji wa shauri hili utafanyika Januari 11 saa 3 asubuhi. \n Katika shauri hilo la Kikatiba namba 31 la mwaka 2018, waombaji wanapinga kifungu cha 8 (3) cha Sheria ya Utekelezaji wa Haki za Msingi kinachoeleza kuwa muswada wowote hauwezi kupingwa mahakamani. \n Zitto na wenzake wanapinga muswada huo pamoja na mambo mengine wakidai kuwa unakiuka haki za kisiasa za binadamu kwa kuwa unaharamisha shughuli za kisiasa na kumpa mamlaka makubwa Msajili wa Vyama vya Siasa kuingilia mambo ya ndani ya vyama vya siasa, yakiwemo ya uongozi.. ##
Rais wa Ukraine Volodymyr Zelenskiy amesema hakutishiwa kwa namna yoyote katika mazungumzo yake ya simu ya mwezi Julai na rais wa Marekani Donald Trump.  \n\nBaada ya mazungumzo hayo suala hilo liko katikati ya uchunguzi wa Wademokrat katika baraza la wawakilishi la kutaka kumfungulia mashtaka ya kumwondoa Rais Trump madarakani .  \n Zelenskiy aliwaambia waandishi wa habari kwamba alikuwa hana habari kwa wakati huo kama Rais Trump alikuwa amezuia mamilioni ya dola za Marekani za msaada wa kijeshi kwa nchi yake.  \n Trump kwa upande wake amesema aliamua kufanya hivyo ili kuwashinikiza Ukraine kupambana na rushwa.  \n Imetayarishwa na mwandishi wetu, Washington, DC.. ##
White House imesema haitashiriki katika kile ilichokiita uchunguzi wa kumuondoa rais Donald Trump madarakani ”unaokiuka katiba”  \n\nWakili wa White House Pat Cipollone ametuma barua yenye kurasa nane kwa viongozi wa Chama cha Demokrati katika Baraza la Wawakilishi, akiwemo Spika Nancy Pelosi, ambao wanaangalia iwapo Trump alivunja sheria kwa kuhimiza Ukraine kumchunguza mgombea urais wa chama cha Demokrat Joe Biden. \n Cipollone anawashutumu Wademokrat kwa kuvunja “msingi wa uadilifu na ufuataji sheria uliowekwa na katiba.” \n Anasema wanamnyima Trump nafasi ya kuwahoji mashahidi na kuona vidhibiti wanavyotumia kuamua iwapo aondolewe madarakani. \n “Yote haya yanakiuka Katiba, utawala wa sheria, na kila utaratibu uliokuwepo huko nyuma,” Cipollone ameeleza kwa maandishi, akiongeza kuwa uchunguzi huu hauna msingi wowote, ni wa upande mmoja, na ni jaribio la kubatilisha matokeo ya uchaguzi wa rais 2016.. ##
Afrika Kusini Ijumaa imetangaza vifo vya watu wawili kutokana na maambukizo ya virusi vya corona wakati idadi ya maambukizo nchini humo ikifikia 1,000 na amri ya kukaa majumbani kutangazwa kwa muda wa wiki tatu. \n\nWaziri wa Afya Zweli Mkhize amethibitisha vifo hivyo, akisema marehemu wote hao walifia Magharibi mwa Cape province \n Afrika Kusini ina zaidi ya watu 1,000 walioambukizwa virusi hivyo, ikiwa idadi kubwa zaidi katika Afrika, ambapo zaidi ya watu 3,000 barani humo wamethibitishwa kuwa na ugonjwa wa virusi vya corona. \n Amri ya kukaa majumbani iliyotangazwa Afrika Kusini, ambayo imeanza kutekelezwa Ijumaa, inachukuliwa kwa makini sana, wakati uuzaji wa pombe na watu kuwatembeza mbwa wao barabarani kukatazwa kati ya mambo mengine. \n Watu pia wamekatazwa kukimbia mitaani kwa kipindi cha wiki tatu zijazo. Lakini wanaruhusiwa kutoka nje to kwenda kutafuta mahitaji muhimu ikiwemo matibabu na chakula. \n Mipaka ya Afrika Kusini tayari imeshafungwa na watu hawaruhusiwi kuingia nchini humo, lakini bidhaa muhimu zinaweza kuingia nchini. \n Katazo la kutotoka majumbani linaweza kuendelea kwa siku 21 iwapo hali ya maambukizi ya virusi vya corona haitabadilika.. ##
Kampuni hiyo kubwa na yenye makao yake nchini Uholanzi ilichukua hatua hiyo baada ya kutengeneza ndege ya Superjumbo kwa kipindi cha miaka 12. \n Usitishwaji huo unafuatia hatua ya shirika la Ndege la Emirates, ambaye ndiye mteja mkubwa Zaidi wa Airbus380 kupunguza idadi ya ndege ilizoagiza kwa kiasi kikubwa. \n Haya yanajiri wakati ambapo kulikuwa na matumaini makubwa ya kuimarisha usafiri wa ndege, huku kwa mamilioni ya abiria wakiendelea kutumia njia hiyo ya usafiri kila mwaka, huku mashirika mbalimbali ya Ndege yakieleza ugumu wa kujaza ndege ambazo zinabeba abiria kati ya 500 na 850. \n Thomas Enders, Afisa mkuu, Kampuni ya Airbus alliambia shirika la habari la Reuters: "Ukiwa na bidhaa ambayo hakuna mtu anaitaka tena au unaiuza kwa hasara, basi hauna budi kusitisha utengenezajui wake, hata kama ni jambo la kusikitisha. \n Hii ndiyo hatua inayofaa kuchukuliwa kwa sasa. Unaweza kuona kwamba hatukuvunjika moyao kwa haraka kuhusu A380. Tumefanya tathmini ya kina katika miaka ya karibuni. Ilifika mahali ambapo hatungepata wateja wapya au wateja wa kutosha kuinunua Ndege hiyo." \n Wachambuzi wa masuala ya usafiri wa angani walikuwa wameonya kwamba kampuni hiyo haingerejesha mtaji iliyowekeza kwa mradi huo uliogharimu mabilioni ya dola kama haingeuza kati ya ndege 400 na 600. \n Ndege moja ya Superjumbo, iliuzwa kwa dola milioni 446.. ##
Rais wa Marekani Donald Trump ameongeza idadi ya makadirio yake ya vifo vitakavyo tokana na COVID-19, akiahidi kuongeza msaada wa kiuchumi wakati akiwa na matarajio ya kufungua tena shughuli za kawaida nchini. \n\n“Tutapoteza kati ya watu 75, 80 hadi 100,000. Hilo ni jambo baya,“ Trump alisema hayo wakati wa mahojiano katika mkutano kwa njia ya mtandao wa mawasiliano ya video uliorushwa na kituo cha televisheni cha Fox News Jumapili usiku. \n Wiki iliyopita Trump alikadiria kuwa vifo kutokana na virusi vya corona vitakuwa kati ya watu 60,000 na 70,000. \n Wakati Baraza la Seneti likijitayarisha kukutana Jumatatu, Trump amesema serikali kuu inaweza kuongeza maradufu msaada wa dharura wa hivi sasa wa dola trilioni 3. \n Hadi hivi sasa, fedha hizo zimepelekwa kusaidia biashara ndogo kuweza kujiendeleza, kupeleka mahitaji ya hospitali, na kuwapa walipa kodi fedha za matumizi. \n “Kuna msaada zaidi unakuja,” Trump amesema. \n Kiongozi wa waliowengi katika Baraza la Seneti Mitch McConnell amesema baraza litarejea kazini kuendelea kuchukua hatua kukabiliana na COVID-19 na vile vile mambo mengine muhimu. \n “Kote katika taifa letu, wafanyakazi wa Marekani katika sekta muhimu wanafuata ushauri wa wataalam na kuchukuwa tahadhari mpya wakati wakihudhuria kazini na kufanya kazi ambazo hazina njia mbadala ambazo nchi inahitaji huduma hizo. Kuanzia Jumatatu, Baraza la Seneti nalo litafanya hivyo,” McConnell amesema katika tamko lake. \n Viongozi wa Baraza la Wawakilishi mpaka hivi sasa hawajatangaza mipango ya kukutana mjini Washington, wakati wakitafuta ushauri kutoka kwa madaktari wa bunge juu ya njia salama zaidi za kukutana.. ##
Kiongozi wa Kanisa Katoliki Duniani Papa Francis anatarajia kufungua ukurasa mpya wa mahusiano kati ya Wakristo na Waislam, akiendelea kutumikia kisiwa cha kipekee chenye kupiga hatua cha Ukatoliki wakati akianza ziara yake ya kwanza ya kiroho kuifanya Rasi ya Uarabuni, mahali ulipozaliwa Uislam. \n\nWakati Francis akiwa anatayarisha vipaumbele vyake viwili katika ziara yake kuanzia Jumapili hadi Jumanne akizuru Umoja wa Falme za Kiarabu (UAE) kuhimiza mazungumzo baina ya imani mbalimbali na kutembelea vituo vya Wakatoliki – kuna uwezekano protokali ya kidiplomasia ikamlazimisha kutogusia malalamiko kadhaa mengine. \n UAE kuunga kwake mkono vita vilivyo anzishwa na Saudi Arabia huko nchini Yemen, ambavyo vimesababisha mgogoro wa kibinadamu mkubwa kuliko yote duniani, na pia rikodi tata ya haki za binadamu dhidi ya UAE na uvunjifu wa sheria za kazi kuna uwezekano mkubwa kutozungumziwa hadharani wakati wa ziara hiyo. \n Kongamano kuzikutanisha dini mbalimbali  \n Papa Francis anaelekea Abudhabi kuhudhuria kongamano litakalowaleta waumini wa dini mbalimbali pamoja unaodhaminiwa na kikundi cha Baraza la Wazee wa Kiislam kilicho na makao yake UAE, ni juhudi zilizoanzishwa ili kukabiliana na misimamo mikali ya dini ikiwa ni juhudi ya kueneza Uislam kwa hekima na sio kwa kutumia mabavu. \n Kongamano hilo ni wazo la Sheikh Ahmed el-Tayeb, kiongozi mkuu wa Chuo Kikuu cha Al-Azhar, ambacho kinaheshimika kwa mchango wake mkubwa wa miaka 1,000 katika kutoa mafunzo ya Kiislam ya madhehebu ya Sunni kwa maimamu na wanazuoni kutoka ulimwenguni kote. \n Mahusiano yarejea kuwa mazuri  \n Huu utakuwa ni mkutano wa tano kati ya Francis na el-Tayeb, ikiwa ni ushahidi tosha kwamba kusitishwa kwa mahusiano kati ya Al-Azhar na Vatican kulikotokana na matamko ya Papa Benedict XVI 2006 kauli iliyokuwa inahusisha dini ya Uislam na uvunjifu wa amani ikiwa sasa uhusiano huo unarejea kuwa mzuri. \n Katika ujumbe wa Video kwa uongozi wa UAE katika kilele cha ziara yake, Francis amempongeza “rafiki yake na ndugu yake” el-Tayeb na kusifia ushujaa wake wa kuitisha mkutano huu ili kutangazia dunia “Mungu anatuunganisha na wala hatugawanyi.” \n Mkutano wa kihistoria \n “Nimefurahishwa sana na mkutano huu ambao Mungu ametupa fursa ili tuandike, katika ardhi yenu tukufu, kurasa mpya ya historia ya mahusiano kati ya dini na kuwa ni uthibitisho kwamba sisi ni ndugu pamoja na kuwepo tofauti kati yetu,” Francis amesema. \n Katika tamko lake Jumamosi, Al-Azhar imeeleza kuwa mkutano ujao ni wa “kihistoria” na kupongeza “uhusiano wa udugu wa kweli” kati ya imam na papa, ambapo umesema umeendelea hata katika kutumiana pongezi za siku zao za kuzaliwa.. ##
Viongozi wa Iraq na Iran wamekutana na kufanya mazungumzo Jumatatu mjini Baghdad na kufikia makubaliano, pamoja na mambo mengine, kuimarisha ushirikiano kati ya nchi hizo mbili, katika nyanja za biashara, na uwekezaji. \n\nRais wa Iraq Barham Salih amesema : Tumefanya mazungumzo na Rais Hassan Rouhani juu ya umuhimu wa kujenga mahusiano mema na kuendeleza uhusiano huo katika misimamo ya kiuchumi. Pia tumekubaliana juu ya umuhimu wa kuimarisha biashara kati ya nchi hizi mbili na kuanzisha miundombinu za uchumi katika ya nchi zetu na wananchi wake.” \n Shirika la Habari la AFP limesema nchi hizo zinaangaza kuimarisha ushirikiano wa pamoja katika nyanja zote, kama vile ushirikiano wa kibiashara, maeneo ya uwekezaji, kuanzisha miji ya viwanda ya pamoja, biashara ya mpakani, ushirikiano wa utalii kati ya nchi hizo mbili. \n Maeneo mengine ni ziara baina ya wananchi wa Iran na Iraq, ushirikiano katika nyanja za nishati, gesi, umeme, mafuta, benki, huduma za kiufundi na uhandisi na maeneo ya barabara na reli, maji. Pia masuala mengine husika ni mazingira na masuala ya kitaifa na kimataifa.. \n Rais wa Iran Hassan Rouhani amewasili Baghdad Jumatatu, televisheni ya Iraqi imesema, akiwa katika ziara yake rasmi ya kwanza kwa taifa hilo ambayo Tehran iliwahi kupigana vita vilivyomwaga damu dhidi ya nchi hiyo na baadae hivi sasa inapambana na kikundi cha Islamic State. \n Tangu Rouhani achaguliwe mwaka 2013, Iraq imekuwa ikitegemea askari wake wamiamvuli kupambana na IS, kufuatia mji wa Mosul wa Iraqi kutekwa na wapiganaji wa kikundi cha IS na maeneo mengine nchini Iraq na Syria. \n Hivi sasa wakati wapiganaji hao wa IS wakiwa wakiwa wanaemewa kushindwa vita katika eneo la kijiji cha Baghouz, Syria, Iran inaangaza msaada wa Iraq wakati ikikabiliwa na kampeni ya Rais Donald Trump yenye msimamo mkali dhidi yake ambao hauwezi kuzuiwa baada ya uamuzi wake kuiondoa Marekani katika mkataba wa Tehran wa Nyuklia ulisainiwa na nchi zenye nguvu duniani. \n Rouhani amepokelewa kwa gwaride la heshima wakati akiwasili Baghdad, ambako alikaribishwa na Waziri wa Mambo ya Nje wa Iraq Mohammed Ali Al-Hakim. Awali ya yote atazuru eneo takatifu la Mashia katika mji mkuu wa Iraq na baadae atakutana na Rais Barham Salih na Waziri Mkuu Abdel Abdul Mehdi, na pia kutembelea wanasiasa wengine na viongozi wa dhehebu la Kishia. \n Rouhani, katika ziara yake hiyo ya siku tatu amefuatana na ujumbe wa ngazi ya juu wa wanasiasa na wachumi kutoka nchini Iran. \n Hilo linadhihirisha ni kwa kiasi gani kuna mabadiliko tangu miaka ya 1980, wakati kiongozi wa Iraq aliyetawala kwa mabavu Saddam Hussein alipoivamia Iran, na kusababisha vita vilivyodumu kwa miaka minane ambavyo viliuwa watu milioni moja. Baada ya majeshi ya Marekani kuvamia na kumuondosha Saddam madarakani. Iran ilianzisha kampeni ya kuwasaidia wapiganaji waliokuwa wakiyahujumu majeshi ya Marekani nchini Iraq. \n Tehran pia ilijenga mahusiano ya kisiasa na viongozi wa Kishia wa Iraq, ambao walikuwa wakikandamizwa na serikali ya Saddam. Kiongozi wa zamani wa Iran mwenye msimamo mkali Rais Mahmoud Ahmadinejad alikuwa rais wa kwanza wa Iran kufanya ziara Iraq mwaka 2008.. ##
Rais wa Tanzania John Magufuli amesema Ijumaa, wakimbizi walioko nchini Tanzania lazima warejee makwao, wiki moja baada ya maafisa kuanza kuwarudisha makundi ya raia wa Burundi pamoja na kuwepo wasiwasi kuwa wanaweza kukabiliwa na ukandimizaji wa kisiasa. \n\nMaafisa wa Tanzania walikuwa wamesema watakaorejeshwa wataondoka kwa hiari yao, lakini Magufuli ameonya katika hotuba yake kuwa wakimbizi nchini Tanzania, wengi wao kutoka Burundi, hawawezi kubakia milele na hawatapatiwa uraia. \n “Rudini makwenu… msisitize kubakia Tanzania kama wakimbizi au kutegemea kupatiwa uraia wakati Burundi inautulivu,” Magufuli amesema wakati wa mkutano wa hadhara katika mkoa wa Katavi karibu na kambi kubwa ya wakimbizi upande wa kaskazini magharibi ya Tanzania. \n “Hata Yesu alikimbilia Misri kama mkimbizi… na akarejea nchini kwake kuhubiri. Kwa nini mnataka kubakia Tanzania moja kwa moja badala ya kurejea katika nchi yenu?” amesema. \n Wananchi wa Burundi ambao ndiyo waliowengi kati ya wakimbizi 280,000 waliosajiliwa nchini Tanzania mwisho wa mwaka 2018, kwa mujibu wa taarifa za Umoja wa Mataifa (UN). \n Mamia ya wananchi wa Burundi wameuawa katika mapigano kati ya vikosi vya usalama vya serikali tangu mwaka 2015, wakati Rais Pierre Nkurunziza alipogombea nafasi ya urais kwa muhula wa tata uliokuwa na utata. \n Burundi na Tanzania zilikubaliana Agosti kuwarejesha makwao takriban wakimbizi 200,000 ambao walikuwa wameomba hifadhi nchini Tanzania. \n Operesheni ya kuwarejesha wakimbizi hao ilianza wiki iliyopita, huku baadhi ya wakimbizi wakieleza hofu yao kuwa huenda wakalazimishwa kurejea makwao baada ya kuwa walihakikishiwa na serikali zote mbili ya Burundi na Tanzania na Umoja wa Mataifa kuwa hawatalazimishwa kuondoka. \n Burundi inakaribia kufanya uchaguzi mwaka 2020. Vyombo vya usalama vinaendelea kuwatesa, kuwabaka na kuwaua wananchi ambao wanadhania wanampinga Nkurunziza, UN iliripoti mwezi Septemba.. ##
Timu ya taifa ya Senegal “Simba wa Teranga” wamefanikiwa kuingia robo fainali za michuano ya kombe la mataifa ya Afrika – Afcon inayoendelea mjini Cairo, Misri. \n\nSenegal imefanikiwa kuishinda Uganda Cranes kwa bao 1-0 katika mchezo wa raundi ya pili uliofanyika kwenye uwanja wa kimataifa wa soka wa Cairo. \n Mchezo huo ambao ulipoanza ulitawaliwa na kadi za njano kwa upande wa wachezaji wa Uganda ambao ni pamoja na nahodha wa timu hiyo goli kipa Dennis Onyango alijikuta akipata kadi hiyo alipofanya madhambi wakati akitoka kuokoa hatari langoni mwake. \n Sadio Mane \n Mchezaji wa kimataifa wa Senegal anayecheza katika ligi ya Uingereza Sadio Mane aliyetumia nafasi ya makosa ya walinzi wa Uganda na kupachika bao katika dakika ya 15 ya mchezo huo. \n Katika kipindi cha pili Uganda ilifanya mabadiliko kwa kumtoa mshambuliaji Patrick Kadu na kumwingiza Allan Kyambadde. Lakini bado hawakufanikiwa kupata bao la kusawazisha kutokana na makosa katika safu yao ya ushambuliaji. \n Katika dakika ya 14 Sadio Mane aliangushwa katika eneo la hatari na golikipa Dennis Onyango ambapo Mane alichukua fursa ya kupiga penalti hiyo na Dennis Onyango akaidaka penalti yake na kuamsha shangwe kwenye jukwaa la washangiliaji wa Uganda. \n Emmanuel Okwi \n Dakika ya 18 Uganda walifanya shambulizi na kusababisha kupata kona ambayo katika purukushani mshambuliaji Emmanuel Okwi alitaka kufunga bao lakini aligongana na kipa wa Senegal Edouard Mendy anayecheza soka la kulipwa nchini Ufaransa. \n Katika dakika ya 20 ya kipindi cha pili hali ingeweza kuwa mbaya zaidi kwa Uganda lakini ukuta wa Uganda ulifanya kazi ya ziada kwa kupangua shambulizi la Senegal. Mchezaji Bevis Mugabi alifanya kazi ya ziada kuokoa mashambulizi na kutoa kona. \n Krepin Diata \n Dakika ya 24 Senegal walifanya mabadiliko na kumwingiza mchezajihatari wa kiungo Krepin Diata ambaye anakumbukwa kwa kuizamisha timuya Tanzania kwenye michuano hiyo anayechezea klabu ya Bragge huko Ubelgiji. \n Yusuf Sarali anayechezea timu ya Tubsui Bordaux Ufaransa aliisumbua sana ngome ya Uganda \n Na hatimaye Ugandawalifanya tena mabadiliko kwakumtoa khalid Aucho na kuingizwa Allan Katerega mchezaji wa Marisburg United ya Afrika Kusini lakini hali bado ilikuw angumu kwaUganda waliojitahidi kudhibiti sehemu ya kati. \n Dakika ya 33 Okwi aliangushwa nje kidogo ya eneo la hatari la Senegal, lakini Katerega alipiga kiki ya hatari iliyookolewa na mlinzi wa lango la Senegal. \n Senegal wafanya mabadiliko \n Senegal walifanya mabadiliko mengine kwa kumwingiza Keita Balde na kumtoa Alfred Ndiaye kuongeza nguvu upande wa kiungo. Huku kikosi cha ushangiliaji cha nchi kikiendelea kuwapa nguvu wachezaji kwani kilikuwa hakichoki kushangilia wakati wote wa mchezo huo. \n Senegal ilifanya tena mabadiliko kwa kumuingiza Mbaye Diagne kuchukua nafasi ya Mbaye Niang. Na kunako dakika ya 40 Sadio Mane alikosa nafasi ya wazibaada ya walinzi wa Uganda kuokoa mpira alipokuwa akienda kumwona kipa Dennis Onyango. \n Pamoja na kupoteza mchezo huo Uganda imeonyesha uwezo katika timu za Afrika mashariki baada ya kumaliza kwa kufanikiwa kufika raundi ya pili na kupambana vilivyo na timu kubwa za Afrika za Misri na Senegal licha ya kupoteza michezo hiyo. \n Baada ya mechi hiyo mchezaji mahiri wa Senegal na Mabingwa wa kombe la UEFA Liverpool Sadio Mane ambaye mpaka sasa anaongoza kwa kufunga mabao 3, aliwasifu Uganda Craneskwamba ni timu yenye kutumia nguvu na yenye uwezo. \n Alipoulizwa kuhusu kukosa penati kwa mara ya pili, alisema wakati mwingine atamwachia mtu mwingine apige penati huku akicheka. \n Nini walichosema Uganda \n Naye mchezaji machachari wa timu ya taifa ya Uganda Cranes na Simba ya Tanzania Emmanuel Okwi alikiri kwamba Senegal ni timu ngumu na wamejitahidi kwa kadri ya uwezo wao kupambana nao na pia kuwashukuru kwa dhati raia wa Uganda na Afrika mashariki kwa ujumla kwa kuwaunga mkono kwenye mchezo uliopelekea timu hiyi kufungasha virago. \n Senegal sasa itakutana na timu ngumu ya Benin siku ya Julai 10 katika robo fainali itakayofanyika kwenye uwanja wa June 30. Timu ya Benin imeshangaza wengi baada ya kuwang’oa vigogo wa soka barani Afrika Morocco kwa jumla ya penati 4-1 baada ya kutoka sare bao 1-1 katika muda wa dakika 90 na baadaye dakika 30 za nyongeza. \n Benin imeweka historia katika nchi yao wakishiriki kwa mara ya nne na kuingia robo fainali kwa mara ya kwanza katika michuano hiyo.. ##
Rais wa chama cha soka cha Misri Hani Abou Rida amejiuzulu na kikosi kizima chaufundi kufuatia kutolewa kwa timu hiyo kusikotarajiwa katika michuano ya soka ya kombe la mataifa ya Afrika nchini Misri. \n\nKwa mujibu wa AFP uamuzi huo ni wa kutimiza ni wa haki na wajibu ilisema taarifa ya chama cha soka nchini Misri baada ya kuwaangusha mashabiki. Akiongeza kwamba wajumbe wote wa bodi wameombwa kujiuzulu. \n Matokeo ya mechi ya Jumamosi yalipelekea mshtuko mkubwa kwa mashabiki wapatao 75,000 katika uwanja wa Cairo pamoja na wananchi wa Misri kwa jumla wakishuhudia timu yao iliyokuwa ikipewa nafasi kubwa ikiangushwa kwa bao 1-0 na Afrika kusini. \n Rida ameongoza chama cha soka cha Misri tangu tangu mwaka 2016, katika muda wote chama hicho kimegubikwa na misukosuko ikiwa ni pamoja na timu kutolewa mapema katiika michuano ya kombe la dunia 2018 katika hatua ya makundi. \n Uwanja wa soka wa kimataifa wa Cairo uliokuwa umefurika watu na ngoma na matarumbeta yalikuwa kimya kabisa baada ya mchezo huo huku baadhi ya washabiki wakibubujikwa na machozi ya kutoamini kilichotokea. \n Wengi waliduwaa na kutoka nje ya uwanja kwa muda wakiwa wanashangaa na wengine wachache wakimpigia makofi na kumtaja golikipa mahiri wa timu hiyo Ahmed El Shenawi anayechezea timu ya Al Ahly. \n Imetayarishwa na mwandishi wetu Sunday Shomari, Cairo, Misri. ##
Zaidi ya watu sita wamethibitishwa kupoteza maisha na wengine zaidi ya 50 hawajulinaki waliko kufuatia maporomoko ya matope katika wilaya ya Bududa, mashariki mwa Uganda. \n\nNyumba zaidi ya 150, mifugo, na mimea vimefunikwa na matope huku shughulii za uokoaji zikiwa zinaendelea. \n Vijiji viwili vya Bunamwana na Bukobero, katika kata ndogo ya Buwali, wilayani Bududa, kwa mara nyingine ndani ya kipindi cha mwaka mmoja, vinaomboleza tena kufuatia maporomoko ya matope, usiku wa kuamkia leo na kusababisaha hali ya majonzi wilayani humo. \n Watu walikuwa wamelala  \n Msemaji wa shirika la msalaba mwekundiu Irene Nakasiita, kwenye ujumbe wa Twitter, ameandika kwamba maafisa wanaendelea na shughuli za uokoaji lakini hadi wakati tunaandaa ripoti hii, hakuna taarifa zaidi zilizotolewa juu ya kiwango cha uharibifu huo. \n Lakini Nabende Wamoto, mkaazi wa eneo hilo anasema uharibifu huo ni mkubwa \n “hali ni mbaya, usafiri umeharibika na kwa sasa watu wenyewe wanafanya juhudi za uokoaji. Tunatarajia maafisa wa jeshi kusalia kama ilivyo kawaida maporomoko yanapotokea. Hali ni ya majonzi”, amesema Wamoto \n Tukio la leo linajiri mwaka mmoja baada ya mto Suume kuvunja kingo zake kufuatia mvua kubwa na kusababisha maporomoko makubwa ya matope yaliyopelekea vifo vya watu 40. \n Bududa inayopatikana karibu na mlima Elgon, kilomita 260 kutoka Kampala, mashariki mwa Uganda imekuwa sehemu hatari kwa makao ya watu kila msimu wa mvua, ikirekodi maporomoko ya matope kila mwaka. \n Juhudi za serikali kuwahamisha watu kutoka sehemu zenye athari ya kutokea maporomoko ya matope hadi sehemu salama zimekosa kufaulu kutokana na ukosefu wa pesa. \n Imetayarishwa na Mwandishi wetu Kennes Bwire, Sauti ya Amerika, Washington DC. ##
Boris Johnson amepata kura nyingi zaidi katika uchaguzi wa awali wa kumpata kiongozi wa chama cha Konsavativ na waziri mkuu atakaye mrithi Theresa May nchini Uingereza. \n\nWagombea watatu - Mark Harper, Andrea Leadsom na Esther McVey- wametolewa katika kinyang’anyiro hicho katika kura ya siri iliyopigwa katika Bunge la Uingereza. \n Johnson alipata kura 114, Jeremy Hunt alifuatia kwa kupata kura 43 na Michael Gove alipata kura 37. \n Wagombea saba wataingia katika mchuano wa raundi ya pili kupigiwa kura wiki ijayo. \n Wabunge wawili maarufu zaidi watapelekwa mbele ya wajumbe wa Chama cha Conservative kupigiwa kura baadae mwezi huu. \n Mshindi katika uchaguzi huo atamrithi Theresa May na anatarajiwa kutangazwa katika wiki ya Julai 22. \n Johnson amesema “amefurahi kushinda duru ya kwanza ya uchaguzi, lakini ni safari ndefu mbele yetu”. \n Waziri wa Mambo ya Nje Hunt amesema “ameridhika” kuchukuwa nafasi ya pili, akisema : Wakati huu muhimu unahitaji kiongozi aliyemakini.” \n Na msemaji wa kampeni ya Michael Gove amesema : “ Kila mtu alikuwa ametubeza. Watu walikuwa wanasema tunarudi nyuma. Lakini tuliungwa mkono na hivi tunakaribia kumfikia aliyechukuwa nafasi ya pili. Hivyo kila mmoja ananafasi ya kushinda.”. ##
Tume huru ya uchaguzi nchini Nigeria (INEC) imeahirisha uchaguzi wa rais na wabunge kwa muda wa wiki moja, masaa machache kabla ya vituo vya uchaguzi kufunguliwa. \n\nMwenyekiti wa INEC Mahmood Yakubu amewaambia waandishi wa habari Jumamosi - saa tano kabla ya vituo vya uchaguzi kufunguliwa- kuwa "uamuzi huu ulikuwa mgumu kuchukuliwa lakini ni muhimu" kwa ajili ya kuhakikisha uchaguzi unafanyika kwa mafanikio.  \n Hata hivyo alitoa maelezo machache kuhusu sababu za mabadiliko hayo kufanyika, lakini akasema "haitawezekana kuendelea na uchaguzi kama ilivyopangwa kwa hivi sasa." \n Vyombo vya habari vya ndani nchini Nigeria viliripoti kuwa vifaa vya kupigia kura vilikuwa bado havijawasili katika maeneo yote nchini humo. \n Afisa wa INEC aliiambia shirika la habari la Reuters kwamba "baadhi ya karatasi za matokeo ya uchaguzi na baadhi ya karatasi za kupigia kura zimeripotiwa kuwa zimepotea." \n Imetayarishwa na Mwandishi wetu, Washington, DC. ##
Ni takriban masaa 24 kabla ya viongozi wa dunia akiwemo Rais wa Marekani Donald Trump kuwasili katika mkutano wa mataifa saba matajiri duniani.  \n\nMkutano huo unaofanyika kusini magharibi ya Ufaransa, mji wa mapumziko ambapo viongozi hao watajadiliana tofauti zao katika masuala mbalimbali ikiwemo suala la kuteketea kwa moto misitu ya Amazon na jinsi ya kukabiliana na hali hiyo. \n Mabadiliko ya tabia nchi \n Vyanzo vya habari nchini Ufaransa vimeripoti kuwa mkutano huo pia utaangazia mabadiliko ya tabia nchi, mgogoro wa Iran na ushuru. Wakati huo huo mji huo uliowapokea viongozi hao, Biarritz, umewekewa ulinzi imara. \n Polisi wapatao 13,000 wamepelekwa katika mji huo wa kifahari – ambapo kila polisi mmoja anauwezo wa kukabiliana na watu wawili – ili kuhakikisha usalama na kuzuia vurugu zozote za maandamano dhidi ya utandawazi ambayo yalikuwa yanatarajiwa katika mpaka ulioko karibu na eneo la Ufaransa linalozungumza kihispania. \n Serikali inakadiria gharama za mkutano huo zitafikia kiasi cha Euro milioni 36 (dola za Marekani 40 milioni). \n Hotel du Palais \n Biarritz inajulikana kwa hoteli yake ya kifahari ya Hotel du Palais, iliyojengwa karne ya 19 kama nyumba ya mapumziko kwa ajili ya Malikia Eugenie, makasino ya kamari na michezo mashuhuri ya baharini. \n Mwenyeji wa mkutano huo Rais Emmanuel Macron wa Ufaransa hana matarajio makubwa ya kufikia makubaliano kuepuka kutokea tena matatizo yaliyotokea mwaka 2018 wakati Trump aliposababisha rapsha katika mkutano uliyofanyika Canada kwa kuondoka mkutanoni kabla ya kumalizika na hivyo kutokuwepo tamko la pamoja. \n Umoja wa Ulaya \n Macron ambaye ni mkereketwa wa Umoja wa Ulaya na matetezi wa ushirikiano wa kimataifa, anamatarajio ya kupiga hatua katika kuwasilisha msimamo wa pamoja, na mkutano huo kuangaza suala pana la kupunguza hali ya kutokuwepo usawa duniani. \n Kikundi cha G7 kinajumuisha Marekani, Ufaransa, Uingereza, Japan, Ujerumani, Italia na Canada na Umoja wa Ulaya pia huhudhuria mkutano. Mwaka huu, Macron pia amemkaribisha kiongozi wa Australia, Burkina Faso, Chile, Misri, Senegal, Rwanda na Afrika Kusini kuongeza wigo la mjadala juu ya kukosekana usawa duniani.. ##
Polisi katika mji wa Hong Kong Jumamosi walitumia mabomu ya machozi katika juhudi za kuwatawanya waandamanaji katika jimbo la China linalojitawala lakini watu hao hawaonyeshi dalili yoyote ya kurudi nyuma. \n\nJumamosi ilikuwa imekamilisha wiki ya 22 mfululizo za maandamano yanayoshinikiza kuwepo demokrasia yanayoendelea mitaani. \n Siku ya Ijumaa, Shen Chunyaok, mkurugenzi wa jiji la Hong Kong, Macao na Kamisheni ya Sheria ameonya kuwa China “haiwezi kabisa kuruhusu mwenendo wowote unaunga mkono kujitenga kwa Hong Kong au kuhatarisha usalama wa taifa na itaendelea kuepusha hilo lisitokee. Pia itadhibiti hali yoyote ya mataifa yenye nguvu ya kigeni kuingilia masuala ya ndani ya Hong Kong na Macao na vitendo vyao vya kuchochea wananchi kujitenga, uasi, ujasusi na hujuma.” \n Mwandamanaji mwenye umri wa miaka 18 Gordon Tsoi ameliambia shirika la habari la Ufaransa AFP : “Serikali na polisi wamekuwa wakibeza na kukandamiza madai ya wananchi hivyo inatulazimu kuendeleza harakati hizi kuwaonyesha bado tunataka kile tunachodai kwao.” \n Kituo hicho cha fedha cha bara la Asia kimekumbwa na maandamano makubwa na yenye vurugu tangu Juni, yaliyosababishwa na pendekezo la muswada ambao ungeruhusu wanaoshukiwa kuwa wahalifu kusalimishwa China bara kufunguliwa mashtaka. \n Maandamano hayo yamegeuka kuwa ni madai ya kuwepo demokrasia kamili Hong Kong, uchunguzi huru juu ya polisi kutumia nguvu kupita kiasi na msamaha kwa wanaharakati wote waliokamatwa wakati wa maandamano. \n Waandamanaji waliofunika sura zao waliharibu maeneo ya biashara na miundo mbinu ya usafiri wa jiji hilo, na kuwashambulia polisi kwa matofali na mabomu waliotengeneza nyumbani kwa petrol. \n Hong Kong ilikuwa inafurahia kiwango cha juu ya kujitawala chini ya “serikali moja lakini mifumo miwili ya utawala” katika utaratibu uliokuwepo wakati China ilirejeshewa Hong Kong ambayo ilikuwa chini ya Uingereza hadi mwaka 1997.. ##
Shirika la afya duniani, WHO, limetangaza Jumanne kwamba watu 1,052 wameambukizwa ugonjwa wa kipindupindu na kuna watu 2,700 wenye ugonjwa wa kuharisha huko msumbiji. \n\nMlipuko huu umetokea wiki mbili baada ya kimbunga Idai kusababisha maafa na uharibifu katikati ya maeneo ya Msumbiji. \n Mwandishi wa VOA anaetembelea mji wa Buzi anaripoti kuwa hadi sasa bado inawawia vigumu kwa vyombo vya serikali na mashirika ya misaada ya kibinadamu kufikia miji na vijiji kutokana na kuharibika kwa barabara na madaraja baada ya mafuriko makubwa. \n Wakati maji ya mafuriko yanapopunguka maelfu na maelfu ya watu waliokimbia makazi yao wanarudi kushuhudia hasara walizopata wengi wakiwa wamepoteza makazi yao. Wengine wengi bado wakiwa wanawatafuta waliofariki ili kukamilisha mazishi yao. \n Katika mji huu wa Buzi, mkazi Sabe Magamboa, alimzika mama yake siku ya Jumamosi lakini hivi sasa anatafuta chakula. \n Sabe Magamboa, Mkazi wa Buzi anasema :"Niko pekee yangu. Sina mtu wa kumtegemea. Siwezi kufanya kazi sina nguvu ya kufanya chochote. Nina mgonjwa nyumbani. Kilichobakia hivi sasa ni kwenda kutafuta chakula, na nikipata niweza kula na familia yangu. \n Hiyo basi ni hali inayowakabili maelfu ya wakati wa miji mbali mbali ya Msumbiji, Malawi na Zimbabwe baada ya kimbunga Idai kusababisha mafuriko makubwa mwezi uliyopita. \n Shirika la afya dunian, WHO, linaeleza kwamba changamoto kubwa hivi sasa ni kukabiliana na magonjwa yanayosababishwa na maji machafu na msemaji wake Christian Lindneier anasema wameanza kufungua vituo vya matibabu na kampeni za machanjo. \n Christian Lindmeier:" Vituo saba vya matiubabu vimefunguliwa venye jumla ya vitanda 400 hadi hivi sasa na vinachukuwa wagonjwa. Kuna dawa za chanjo laki 9 zinazotarajiwa kuwasili Jumatano. Na kampeni imepangwa kuanza mara moja." \n Anasema kampeni kwa hivi sasa itafanyika katika mji wa Beira na wilaya tatu za Buzi, Dondo na Nhamatanda. \n Madaktari kutoka China wameanza kunyunyuiza dawa katika wilaya mbali mbali kupambana na mbu wenye kueneza vidudu vya homa ya Malaria , huku wafanyakazi wa kimataifa wakigawanya chakula. \n Rais Filipe Nyusi wa Msumbiji akitembelea maeneo yaliyoathirika anasema hivi sasa kuna kazi kubwa ya ujenzi wa miundo mbinu na kurudisha huduma muhimu za msingi. \n Rais wa Msumbiji, Filipe Nyusi, amesema baada ya wiki mbili za operesheni ya kutafuta na kuokowa watu, juhudi za dharura hivi sasa zinaingia katika awamu mpya ya kutoa huduma za dharura kwa familia zinazohitaji mahitaji muhimu. \n Kulingana na tume ya uchumi ya Umoja wa Mataifa kwa ajili ya Afrika kanda nzima lililokumbwa na janga hili huenda limepoteza miundombinu yenye thamani ya dola bilioni moja. \n Imetayarishwa na Mwandishi wetu, Abdushakur Aboud, Washington, DC. ##
Mshauri wa Usalama wa Taifa wa John Bolton ameionya serikali ya Syria isidhani kuwa hatua inayosubiriwa ya kuondosha majeshi kutoka nchini humo kama ni ruhsa ya wao sasa kutumia silaha za kemikali. \n\n“Hakuna kabisa mabadiliko juu ya msimamo wa Marekani dhidi ya matumizi ya silaha za kemikali zinazo tumiwa na utawala wa Syria na hakuna mabadiliko kabisa juu ya msimamo wetu kwamba matumizi yoyote ya silaha za kemikali yatakabiliwa na hatua kali sana, kama tulivyokuwa tumefanya mara mbili hapo awali,” Bolton aliwaambia waandishi akiwa katika ndege yake muda mfupi kabla ya kutua Tel Aviv Israel. \n Kwa hiyo utawala huo, utawala wa Assad usijidanganye juu ya suala hilo.” \n Bolton aliongeza : “ Wakati tukifafanua jinsi utaratibu wa kuondoa majeshi utakavyo kuwa na mazingira yake, hatutaki utawala wa Assad kuangalia hatua hii kuwa inapunguza shinikizo letu dhidi ya matumizi ya silaha za maangamizi ya umma.”. ##
Rais wa Uganda Yoweri Museveni amesema hana haraka ya kustaafu, na wala hana mpango wa kumwandaa mtu yeyote kurithi nafasi yake na badala yake anazingatia kuimarisha ukuaji wa Uganda na bara la Afrika kwa jumla. \n\nRais wa Uganda Yoweri Museveni amesema hana haraka ya kustaafu, na wala hana mpango wa kumwandaa mtu yeyote kurithi nafasi yake na badala yake anazingatia kuimarisha ukuaji wa Uganda na bara la Afrika kwa jumla. \n Katika mawasiliano ya moja kwa moja na wafuasi wake kwenye mtandao wa kijamii wa facebook, Museveni amesema viongozi walio madarakani katika bara la Afrika, hawajaonyesha nia ya dhati kusuluhisha matatizo yanayolikumba bara hilo, na hivyo hawezi kuwa mwenye amani endapo atastaafu hii leo. \n Museveni awasiliano na wafuasi wake kwa facebook akiwa katika ndege \n Wakati alikuwa safarini kutoka Uganda hadi Yokohama, Japan, rais wa Uganda Yowweri Museveni alitumia mda huo kuwasiliana na wafuasi wake kwenye mtandao wa kijamii, anaowaita kuwa wajukuu wake. \n Wajukuu walimuuliza Museveni maswali mengi kuhusu hali ya Uganda, yanayowakera na yanayowafurahisha, wakiangazia maswala ya demokrasia, uchumi, na hali yao ya maisha. \n Vijana waahidi Museveni kumfanya baba wa taifa \n Lakini lililoangaziwa Zaidi ni kuhusu utawala wa miaka 33 wa Museveni ambao wajukuu wake wanasema, umetosha, na anastahili kustaafu ili kuwaachia vijana kuongoza nchi. \n Wafuasi wa museveni kwenye mtandao wa kijamii wa facebook, wanamtaka astaafu na awe mshauri, wakipendekeza kwamba mbunge Robert Kyagulanyi, maarufu Bobi Wine, awe mrithi wake, wakiahidi kumtambua Museveni kama baba wa taifa na kumpa heshima za kitaifa. \n Lakini Museveni, amechukua mda mrefu kujibu hoja hiyo akisema hana mipango ya kustaafu kwa sasa wala kumwandaa mrithi wake. \n Museveni amesema ana kazi nyingi sana iliyosalia kwake kutimiza kwa manufaa ya Uganda, jumuiya ya Afrika mashariki, Maziwa makuu na bara la Afrika kwa jumla. \n Maoni ya wachambuzi \n Wachambuzi kama Francis Babu, wanasema Museveni ametuma ujumbe kwamba si wakuondoka madarakani kwa sasa. \n “kitu kimoja nimeona Uganda ni kwamba kila mtu anataka awe rais, jambo ambalo haliwezikani. Museveni naye anataka aendelee kuwa pale. Sasa, inategemea na chama chake. Kama chama kinataka aendelee kuwa rais, sasa ni jukumu la wapiga kura kuamua” amesema Francis Babu. \n Vile vile, Museveni mwenye umri wa miaka 75, anataka vijana, akiwemo Bobi Wine, kumuunga mkono katika ndoto yake kubwa ya kuhakikisha bara la Afrika lililoendelea kabisa kiuchumi katika siku za usoni. \n Museveni amesisitiza kwamba Uganda na bara la Afrika kwa jumla, halina mtu mwenye uwezo wa kutimiza ndoto kubwa aliyo nayo, ya kuimarisha maendeleo ya uchumi, demokrasia na maisha bora kwa kila mtu. Lakini Samuel Kisitu, mchambuzi wa siasa za Uganda, ana mtazamo tofauti. \n “Rais Museveni ni mtu ambaye hamwamini mtu yeyote kabisa hata ukiangalia wale ambao amefanya nao kazi, kuna jinsi anawashusha heshima na kuwadhalilisha waonekana kama watu ambao hawana uwezo wa kuongoza nchi na kila kinachofanyika ni juhudi zake pekee yake. Hii ndio sababu anasema kwamba ni yeye pekee ana maono ya nchi, jumuiya ya Afrika mashariki na hata Afrika nzima” ameeleza Kisitu. \n Kitendawili cha Museveni kustaafu \n Museveni, ameahirisha ahadi yake ya kustaafu mara kadhaa katika kipindi cha miaka 33 iliyopita ambayo amekuwa madarakani. \n Katika chaguzi za 1995, 2001 na 2006, Museveni aliahidi kwamba angestaafu, lakini kila mara baada ya kuchaguliwa, huanza mchakato mpya kuondoa vizuizi vinaweza kumzuia kugombea mhula mwingine tena. \n Kizuizi kilichokuwa kimesalia ni cha umri kwa wagombea wa urais, ambapo katiba ilifanyiwa mabadiliko mwaka 2017 na kuondoa kifungo hicho. \n Imetayarishwa na Kennes Bwire, VOA, Washington DC.. ##
Rais wa Marekani Donald Trump amempongeza Prince wa Saudi Arabia Mohammed bin Salman walipokutana katika kikao cha pembeni cha mkutano wa Kundi la Mataifa 20 nchini Japan, akieleza kuwa “ni rafiki yake” ambaye amefanya mambo makubwa.” \n\nTrump amesema Jumamosi kuwa anaridhika na kitendo cha Saudi Arabia kununua vifaa vya kivita vinavyo tengenezwa na Marekani na kusema kuwa Prince amejitahidi kuleta mageuzi ya kiuchumi na kijamii katika nchi yake. \n Rais wa Marekani alisita kujibu swali kutoka kwa waandishi wa habari iwapo ataibua kero ya mauaji ya mwandishi wa Saudi Arabia Jamal Khashoggi yaliyotokea mwaka 2018. Prince huyo wa Saudi Arabia ameendelea kukabiliwa na uchunguzi wa kimataifa tangu kuuawa kwa Khashoggi katika ubalozi mdogo wa Ufalme wa Saudi Arabia mjini Instanbul mwaka 2018. \n Kufuatia mazungumzo ya pamoja kati ya viongozi hao wawili Jumamosi, White House imesema mkutano wa viongozi hao ulikuwa na tija, pia walizungumzia tishio linaloongezeka la Iran, ulazima wa kuhakikisha utulivu katika soko la mafuta la kimataifa na umuhimu wa masuala ya haki za binadamu. \n Trump pia amepangiwa baadae Jumamosikukutana na Rais wa China Xi Jinping ili kujaribu kuanzisha mazungumzo ya kibiashara tena kati ya nchi hizo yaliyovunjika mwezi uliopita. \n Trump alipoulizwa na VOA wakati alipofanya mkutano na Rais wa Brazil Jair Bolsonaro iwapo anatarajia Xi kuja na pendekezo la makubaliano ya kibiashara watakapokutana Jumamosi, alijibu: “Tutaona nini kitatokea kesho. Itakuwa ni siku yenye hamasa, na hakika, kwa watu wengi, na dunia nzima… nimatumaini yangu matokeo ya mkutano yatakuwa na manufaa kwa nchi zote mbili na yataweza kutekelezeka.”. ##
Waziri wa Sheria wa Sudan Nasredeen Abdelbari amesema kuwa serikali ya mpito ya taifa hilo mapema Ijumaa imepitisha sheria itakayo kifuta chama tawala cha zamani cha Omar al-Bashir.  \n\nPia serikali hiyo iliyoko madarakani imeondoa sheria kandamizi zilikuwa zikitumiwa na Rais wa zamani Omar al Bashir dhidi ya wanawake. \n Wakati wa utawaka wake, wanawake walikabiliwa na sheria kali za mavazi, uhuru wa kutembea, uhuru wa kufanya kazi pamoja na haki ya kupata masomo miongoni mwa mambo mengine. \n Hatua hizo mbili zimechochewa na baadhi ya mambo yalioitishwa na vuguvugu la maandamano lililomuondoa Bashir madarakani mwezi Aprili 2019.  \n Kutekelezwa kwa sheria hiyo mpya kunaonyesha ari ya serikali ya mpito ya kuondoa baadhi ya sheria kandamizi zilizotumika wakati wa uongozi wa Bashir uliodumu kwa miongo mitatu. \n Tangu kuchukua madaraka kwa njia ya mapinduzi 1989, Bashir alisimika sheria za Kiislamu kwenye taasisi nyingi nchini humo. \n Kumalizwa kwa chama cha Bashir cha National Congress, NCP kuna maana kwamba mali zake sasa zitachukuliwa na serikali kulingana na Abdelbari. \n Televisheni ya kitaifa imetaja hatua hiyo kuwa yenye lengo la kumaliza kabisa utawala wa zamani. \n Waziri Mkuu Abdalla Hamdock kwenye ukurasa wake wa tweeter ameandika kwamba hatua hiyo siyo ya kulipiza kisasai mbali ni ya kurejesha hadhi kwa watu wa Sudan. wa.. ##
Maelfu ya watu huko New Zealand waliandamana Jumatatu kuunga mkono maandamano yanayoendelea Marekani kulaani kifo cha Mmarekani mweusi George Floyd akiwa chini ya ulinzi wa polisi. \n\nNew Zealand \n Waandamanaji mjini Auckland walielekea hadi Ubalozi mdogo wa Marekani huku wakiimba kauli mbalimbali zinazotumiwa na waandamanaji Marekani, ikiwemo “maisha ya mtu mweusi muhimu” na “hakuna haki hakuna amani.” \n Brazil na Canada \n Maandamano ya Jumatatu yanafuatia yale yaliofanyika Jumapili nchini Uingereza, Brazil, Canada na nchi nyingine. \n London \n Maelfu ya waandamanaji walikusanyika katikati ya mji wa London kupaza sauti kuonyesha uungaji mkono wao kwa wenzao wa Marekani ambao wamejitokeza kulaani vitendo vya polisi tangu kutokea kifo cha Floyd wiki iliyopita huko mjini Minneapolis, jimbo la Minnesota. \n Kifo cha George Floyd \n Floyd alifariki baada ya afisa wa polisi mzungu Derek Chauvin kuweka goti lake nyuma ya shingo ya mshukiwa kwa zaidi ya dakika nane, hata pale Floyd aliporejea mara kadhaa kumwambia afisa huyo hawezi kupumua. \n Waandamanaji nchini Denmark walitembea hadi Ubalozi wa Marekani mjini Copenhagen Jumapili, wakibeba mabango yakiwa na ujumbe mbalimbali kama vile “Acheni Kuwaua Watu Weusi.” Nchini Ujerumani, waandamanaji walibeba ujumbe unaosema, “Wawajibisheni Askari,” na “Nani Unamwita Wakati Polisi Anapouwa?” \n Serikali za Kiimla \n Katika nchi zenye serikali za kiimla, maafisa wamekosoa vitendo vya polisi hao wakati vyombo vya habari vinavyodhibitiwa na serikali vimeonyesha maandamano kwa kiwano cha malalamiko ya serikali ya Marekani juu ya kukamatwa kwa waandamanaji katika nchi nyingine, kama vile China inavyowatendea waandamanaji wanaounga mkono demokrasia huko Hong Kong. \n China \n Msemaji wa Wizara ya Mambo ya Nje wa China Zhao Lijian amesema Jumatatu wakati wa mkutano na waandishi wa habari kuwa kukosekana utulivu Marekani kunaonyesha “ukubwa wa tatizo la ubaguzi na uhalifu wa polisi nchini Marekani.” \n Hilo lilifuatia maoni ya Hu Xijin, Mhariri wa gazeti la Global Times la chama tawala cha kikomunisti cha China, CCP, aliyesema maafisa wa Marekani sasa wanaweza kuona maandamano nje ya madirisha yao : “Nataka kumuuliza Spika wa Baraza la Wawakilishi [Nancy] Pelosi na Waziri [wa Mambo ya Nje Mike] Pompeo: Je, Beijing iwaunge mkono waandamanaji wa Marekani, kama mnavyowatukuza wafanya ghasia Hong Kong?” \n Iran \n Nchini Iran, ambapo serikali katika miaka ya karibuni imetumia hatua kandamizi kuwakamata waandamanaji nchini humo, televisheni ya serikali imerejea kuonyesha picha za ghasia nchini Marekani. Msemaji wa Wizara ya Mambo ya Nje Abbas Mousavi ametaka jeshi la polisi nchini Marekani “kuacha kuwatendea uovu watu wenu na kuwaruhusu wapumue.”. ##
Waziri wa Mambo ya Nje wa Taiwan Joseph Wu amewakaribisha waandishi watatu wa habari wa Marekani ambao vibali vyao vya kufanya kazi China vilifutwa, kuendelea na shughuli zao za uandishi katika kisiwa hicho. \n\nHatua ya Wo kuwakaribisha inafuatia tangazo la China mapema Jumamosi imewanyang’anya vitambulisho vya uandishi waandishi Wernau, Stu Woo na Stephanie Yang waliokuwa wanaandikia Jarida la The Wall Street. \n Waandishi hao walionekana wakiwa na mkuu wa Jarida hilo ofisi ya China Jonathan Cheng uwanja wa ndege wa Beijing. \n Wiki iliyopita, mamlaka nchini China iliwafukuza waandishi kadhaa waliokuwa wanafanya kazi na Jarida la The Wall Street, gazeti la Washington Post na gazeti la The New York Times \n Pia iliamrisha Jarida la Time Magazine na kituo binafsi ya matangazo kinacho fadhiliwa na Marekani kinacho rusha matangazo ya Sauti ya Amerika watoe kwa mamlaka husika nchini China taarifa kamili juu ya shughuli wanazofanya nchini China. \n China ilisema katika tamko lake Jumamosi kufukuzwa kwa waandishi hao ilikuwa ni kujibu hatua zilizochukuliwa kukataza chombo cha habari cha serikali ya China kufanya shughuli zake Marekani. \n Hapo awali uongozi wa Trump ulivitaja vyombo vya habari vitano vya China vyenye ofisi zao Marekani kama balozi za kigeni na kuzuia idadi ya wafanyakazi wa China walioruhusiwa kufanya kazi kwa ajili yao, hatua iliyokusudia kuzuia ujasusi na ushawishi wa shughuli za Beijing nchini Marekani.. ##
Taarifa kutoka familia ya Rais wa zamani Mohamed Morsi zinaeleza Abdullah Morsi, 24, alianza kuhisi mshituko wa mishipa mwilini mwake wakati alipokuwa akiendesha gari mjini Cairo, huko Misri, akiwa na rafiki yake na muda mfupi baadae akaaga dunia. \n\nKifo cha Abdullah Morsi aliyefariki Jumatano ikiwa ni takribani miezi miwili na nusu baada ya baba yake kufariki kutokana na sababu zinazofanana, kulingana na maelezo ya kaka yake, pamoja na familia walipozungumza na shirika la habari la Reuters.  \n Taarifa kutoka familia hiyo zinaeleza Abdallah Morsi mwenye umri wa miaka 24 alianza kuhisi mshituko wa mishipa mwilini mwake wakati alipokuwa akiendesha gari mjini Cairo, huko Misri, akiwa na rafiki yake. \n Baba yao alikuwa kiongozi wa kwanza kuchaguliwa kwa njia ya kidemokrasia nchini Misri. Mohamed Morsi alifariki mwezi Juni 2019 kutokana na mshtuko wa moyo akiwa na umri wa miaka 67 baada ya kuanguka akiwa ndani ya mahakama moja mjini Cairo wakati akitoa ushahidi kuhusiana na kesi ya uhaini dhidi yake. \n Imetayarishwa na mwandishi wetu, Washington, DC.. ##
Rais Deby alichukua mamlaka hayo baada ya mapigano huko mashariki mwa Chad kati ya wakulima na wafugaji ambayo yalipelekea vifo vya watu takribani 50. Kiongozi huyo pia alisema serikali itapeleka vikosi vya jeshi kuhakikisha usalama kwenye eneo hilo \n\nRais Idriss Deby wa Chad siku ya Jumapili alitangaza hali ya dharura kitaifa katika majimbo mawili ya mashariki nchini humo baada ya mapambano ya wenyewe kwa wenyewe yaliyosababisha darzeni ya vifo mwanzoni mwa mwezi huu. \n Taarifa kutoka ofisi ya rais ilieleza kuwa hali ya dharura kitaifa itakuwepo kwa muda wa miezi mitatu katika maeneo ya Sila na Ouaddai mahala ambapo watu 50 wamekufa tangu Agosti 9 katika mapigano kati ya wafugaji na wakulima. \n Rais Deby alieleza akiwa safarini kuelekea Sila kwamba serikali yake itapeleka vikosi vya jeshi ambavyo vinakwenda kuhakikisha usalama wa watu katika eneo hilo. Pia alisema lazima raia wote watue silaha zao chini. \n Mashariki mwa Chad ni eneo lililopo kwenye mzunguko wa ghasia kati ya wafugaji ambao wengi ni kutoka kundi la kabila la Zaghawa mahala ambapo Deby anatokea na baadhi ya wakulima wanatoka jamii ya Ouaddian. Ukame na ongezeko la watu vimechangia mzozo kwenye eneo hilo pamoja na mmiminiko wa silaha holela kutoka maeneo jirani yenye mzozo kwa jumla vimechangia vifo kuongezeka.. ##
Maadimisho ya Uhuru wa Marekani mjini Washington DC, Alhamisi yalikuwa tofauti sana mara hii, kwa kuwepo maonyesho ya nguvu za kijeshi, na rais Donald Trump akitoa hotuba kuhusu uzalendo. \n\nHatua hiyo ya rais imesababisha hisia mseto kati ya wafuasi wa Trump na wakosoaji wake wanaomshutumu kwa kuingiza siasa katika siku kuu ya kitaifa, pamoja na kuharibu pesa za walipa ushuru. \n Maadhimisho ya uhuru wa Marekani mwaka huu, yameshuhudia maonyesho ya ndege za kijeshi, pamoja na magari ya vita kwenye barabara za mjini Washington, kuonyesha nguvu za kijeshi za Marekani. \n Rais Donald Trump, vile vile alitoa salamu za siku ya Uhuru wa Marekani kwa wananchi wote. \n "tunasherehekea historia yetu na mashujaa waliotetea bendera yetu kwa kujivunia, wanawake na wanaume wa jeshi letu la Marekani, ” alisema Rais Trump. \n Maadimisho hayo ya Julai 4 katika jiji kuu la Washington, kwa kawaida, huwa hayahusishwi na siasa. Lakini mwaka huu, yamekosolewa na duru za kisiasa kutokana na hatua ya Trump kuyafanya kuonekana ya kisiasa, wanaomkosoa wakitumia njia tofauti ikiwemo roboti inayofanana na Trump, inayotuma ujumbe wa Twitter kutoka chooni. \n "Rais ameingiza siasa katiaka tukio lisilo la kisiasa kwa kujieka katikati na kuleta ndege na ala zingine za kivita. Amevifanya kuonekana kama vinywago vyake vya kuchezea ili ajisikie vizuri kwa gharama ya walipa ushuru," amesema Amanda Whitehead. \n Hata hivyo baadhi ya wakosoaji wake wanahisi kwamba Trump ni rais anayependa mgawanyiko, asiyejua wala kujali tofauti kati ya kilicho kizuri na kibaya. \n Lakini wafuasi wa Rais Trump wana maoni tofauti. Gil Daniels anasema : "Nadhani anafanya kila awezalo kusherekea nchi hii na kuwaunga mkono watu wake, hasa Wamarekani ambao wamesahauliwa." \n Baadhi ya wafuasi wake wamefurahia hatua hiyo wakisema kwamba maadui wa Marekani, wanaofanya maonyesho ya silaha zao kila mara na kuongeza mabaya kuihusu Marekani na kujionyesha kama wanaweza kuiangamiza Marekani, kwa sasa wana uoga mwingi baada ya hatua ya Rais Trump kuonyesha uwezo wa kijeshi wa Marekani kwa dunia. \n Baadhi ya watu wanaamini tangu Trump alipohudhuria sherehe za ukombozi wa Ufaransa mwaka 2017, amekuwa akitaka gwaride la kijeshi la Marekani kufanyika. \n Mipango ya mwaka 2018 kuandaa gwaride hilo haikufaulu kufuatia hoja ya gharama ya kuandaa hafla hiyo, pamoja na ukosoaji mkubwa kuhusu hatua za kijeshi, maswala ambayo yametajwa na wakosoaji wake mwaka huu. \n White house inasisitiza kwamba shabaha kubwa ya maadhimisho hayo ni kuhimiza uzalendo na wala sio siasa. Utawala wa Trump hata hivyo haujatoa hesabu ya gharama ya maadimisho hayo, ambayo inakadiriwa kuwa mamilioni ya dola. \n Imetayarishwa na mwandishi wetu, Washington, DC. ##
Mashambulizi ya angani yameuwa zaidi ya raia 30 katika eneo la milimani kaskazini mwa jimbo la Yemen Jumamosi, mkuu wa misaada ya dharura wa Umoja wa Mataifa, UN, nchini humo amesema, na kusema shambulizi hilo ni la kutisha. \n\nWaasi wa Yemen, wanaojulikana kama Wahouthi, wameushutumu ushirika wa majeshi yanayo ongozwa na Saudi kwa kufanya mashambulizi hayo ya kulipiza kisasi baada ya wao kutungua ndege ya kivita ya ushirika huo katika jimbo la Jawf. \n Shirika la habari la serikali ya Saudi Arabia limemkariri Kanali Turki al-Maliki, msemaji wa ushirika huo, akisema inafanya uchunguzi “juu ya hasara inayoweza kuwepo” kufuatia operesheni ya uokoaji katika eneo hilo baada ya ndege ya kivita aina ya Tornado kutunguliwa jioni Ijumaa. \n Al-Maliki amekaririwa akisema ndege hiyo ilikuwa inatoa msaada wa angani kwa majeshi ya serikali ya Yemen yanayopigana na Wahouthi. \n Amesema marubani wawili wa ndege hiyo aina ya Tornado walifanikiwa kuchomoka kwa salama kabla ya ndege hiyo kuanguka, wakidai kuwa Wahouthi waliwashambulia kwa bunduki. Amesema Wahouthi wanajukumu juu ya uhai na usalama wa marubani hao,” kwa mujibu shirika la habari la Saudi Arabia. \n Hakusema iwapo kulikuwa na vifo au kutoa maelezo zaidi. \n Idadi ya vifo vya raia 'inayoogopesha' \n Mratibu wa misaada ya kibinadamu wa UN nchini Yemen, Lise Grande, amesema “mashambulizi haya ya kinyama” katika wilaya ya Maslub yameuwa raia 31 na kujeruhi 12, kufuatia ripoti ya awali kutoka katika eneo la shambulizi hilo. \n  “Inatia huzuni.”“Watu wengi wanauwawa Yemen – ni janga kubwa na hakuna uhalali wowote hilo kutokea. Miaka mitano ya mgogoro huu na pande hasimu bado wanashindwa kuwajibika,”amesema Grande \n Amesema wengi kati ya wale waliojeruhiwa walipelekwa katika mahospitali huko Jawf na mji mkuu wa Yemen, Sanaa. \n Youssef al-Hadri, msemaji wa wizara ya afya inayoendeshwa na Wahouthi, amesema mashambulizi hayo yameuwa watu wasiopungua 32 wakiwemo watoto na wanawake. \n Waasi wanaosaidiwa na Iran walitoa picha za kutisha zikionyesha jengo lililokuwa limeharibiwa kabisa na magari na miili ya waliouawa kueleza shambulio hilo. \n Pia walionyesha picha za video zikionyesha kuangushwa kwa ndege hiyo ya Saudi Arabia na mabaki ya ndege hiyo.. ##
Kile kilichoanza kama barua iliyochapishwa na makatibu wawili wa zamani wa Chama cha Mapinduzi, CCM, nchini Tanzania, wakijitetea dhidi ya madai kuwa wanajaribu kumzuia Rais John Magufuli kugombea nafasi ya urais mwaka 2020, kimepelekea kufukuzwa uwaziri January Makamba. \n\nMakamba, 45, mtoto wa mmoja wa waandishi wa barua hiyo - Yusuf Makamba alikuwa waziri wa mazingira mpaka Julai 20, alipofukuzwa kazi kwa madai ya utekelezaji mbovu wa kazi yake. \n Kwa mujibu wa gazeti la The East African nchini Kenya, wafuasi wake mwanasiasa huyu wanaeleza kuwa Makamba ni mtu mahiri ambaye alisaidia kubuni mbinu mpya za kuendesha kampeni za Chama Cha Mapinduzi (CCM). \n Amesifika kwa kuweza kuwa mstari wa mbele katika kumsaidia Rais Magufuli kumshinda mpinzani wake katika uchaguzi wa urais 2015, ambaye sasa amerudi kuwa mshirika wake, waziri mkuu wa zamani, Edward Lowassa. \n Hata hivyo mahasimu wake wanamtazama kama mwanasiasa mwenye uchu wa madaraka ambaye yuko nyuma ya kikundi ndani ya CCM kinachotaka kumzuia rais kugombea kipindi cha pili cha urais. \n Wengine wadai alihusika katika kuandika barua ya malalamiko kwa Baraza la Wazee la CCM. Mwandishi mwenza alikuwa Abdulrahman Kinana. \n Makatibu hao wastaafu waliwasilisha barua yao kwa katibu wa Wazee, Pius Msekwa, ambaye aliipeleka kwa sekretarieti ya chama. \n Waziri wa zamani wa habari Nape Nnauye, Makamba na baba yake, na Kinana wanatuhumiwa kuchochea uasi dhidi ya mwenyekiti wa chama. Baadhi ya kada katika chama wanataka wote hawa waliohusishwa na madai ya uchochezi kufukuzwa CCM. \n Mbunge wa jimbo la Mtera, Livingston Lusinde, anasema CCM lazima itoe ripoti ya ufuatiliaji wa rasimali za maafisa wanaotuhumiwa kwa ubadhirifu wa mali za chama, akisema baadhi ya viongozi hao wa zamani walihusishwa na ubadhirifu huo na kutolewa kwa waraka huo kutawanyamazisha. \n Katibu Mkuu wa CCM aliyeko madarakani Bashiru Ally, wiki iliyopita Jumatatu aliwahakikishia wanachama kuwa hakuna mpasuko ndani ya chama na kuonya kuwa chama hakitawavumilia wale wote wanaotaka kunufaika kisiasa kutokana na migongano ya ndani ya chama. \n “Tutamfukuza mtu yoyote kutoka katika chama kwa sababu tunazo taratibu, sheria, katiba na utamaduni wetu. Ninawaonya makada wote kuacha kutumia upumbavu huu unaoendelea kutaka kushinda katika kinyang’anyiro cha serikali za mitaa,” katibu mkuu huyo alieleza mjini Dodoma wakati akizindua biashara za CCM. \n CCM ni mara chache kuwafukuza wanachama wake, lakini Machi 2017 iliwafukuza makada 12, akiwemo waziri Sophia Simba, baada ya kutuhumiwa kumuunga mkono Lowassa katika uchaguzi mkuu mwaka 2015. \n Duru za siasa zinasema kuwa Makamba alikuwa anatarajiwa kumrithi Rais Magufuli. Kampeni yake ya hivi karibuni kupiga marufuku mifuko ya plastiki, ambayo ilipongezwa na wengi kwa kuwa na mafanikio kutokana na juhudi zake za kuuelimisha umma, ilionekana kama ni jaribio la kupata kuungwa mkono kisiasa. \n Alikuwa ni mmoja wa watu watano walioteuliwa kwa tiketi ya CCM katika kumpata mgombea wa uchaguzi 2015. Lakini hivi sasa ametuhumiwa kwa hujuma ya kumpinga rais kugombea 2020. \n Wateule wengine kati ya hao kugombea urais 2015 ndani ya CCM walikuwa Bernard Membe na Rais Magufuli ambaye alishinda na kuwa mgombea wa chama.. ##
Viongozi wa Umoja wa Afrika (AU) wameamua kuimarisha mahusiano kati yake na kampuni ya teknolojia ya China wakati ambapo ukosoaji wa kimataifa umeongezeka dhidi ya kampuni hiyo. \n\nWakati tuhuma za ujasusi dhidi ya China zilipojitokeza mwanzoni mwa mwaka 2018, Moussa Faki, mwenyekiti wa Tume ya AU, na Hailemariam Desalegn, waziri mkuu wa zamani wa Ethiopia, walikanusha tuhuma hizo, kama ilivyokuwa kwa maafisa wa China.  Kampuni ya Huawei ilizitaja tuhuma hizo “hazina ushahidi wowote” na kusema wao kwa “nguvu zote wanakanusha” madai yoyote ya uchochezi. \n Ni aina gani ya taarifa ambayo ilikuwa imedukuliwa, na kwa nini serikali ya China ione kuwa taarifa hiyo inathamani, ni jambo ambalo bado linatatanisha. \n Lakini tuhuma hizo zinaendana na aina ya ukosoaji mpana zaidi dhidi ya Huawei. \n Mwaka 2012, Kamati ya Usalama ya Baraza la Wawakilishi la Marekani iliiainisha Huawei kuwa ni tishio kwa usalama wa taifa na kuonya kuwa imeiba haki miliki na huenda ikawa inafanya ujasusi dhidi ya Wamarekani kwa “kufanya udukuzi” unaoiwezesha kupata takwimu muhimu za siri ambazo hawaruhusiwa kuzijua.  Shinikizo dhidi ya kampuni hiyo ziliongezeka mwezi uliopita, wakati Idara ya Biashara ya Marekani ilipoiweka Huawei katika “orodha ya makampuni,” yaliyowekewa vikwazo vya biashara na washirika wa Marekani, baada ya Rais Donald Trump kutoa amri ya kiutendaji mara moja inayozuia kampuni hiyo kuendesha shughuli zake nchini Marekani. \n Wakati ukosoaji huo ukiendelea kuongezeka duniani, Huawei ilithibitisha uwepo wake wiki iliyopita wakati iliposaini mkataba na Umoja wa Afrika kuongeza ushirikiano katika idadi kadhaa za teknolojia, kuanzia teknolojia ya masafa marefu na “Cloud”( inayotumika kufikia mitandao ya seva zilizo mbali zinapatikana katika Intaneti kuhifadhi, kusimamia na kutayarisha takwimu nje ya kompyuta unayotumia) na mawasiliano ya teknolojia ya 5G na matumizi ya mifumo inayoigiza kile ambacho kinafanywa na mwanadamu. \n Thomas Kwesi Quartey, naibu mwenyekiti wa Tume ya AU na Philippe Wang, makamu wa rais wa Huawei Afrika Kaskazini, walisaini mkataba wa makubaliano wiki iliyopita katika makao makuu ya AU – ikiwa ni hatua ya zawadi ya urafiki kutoka China kwa ajili ya Afrika – huko Addis Ababa, Ethiopia.  Mkataba huo ni kuonyesha umoja wakati huu mgumu katika historia ya Huawei – na uwezekano wa kuhitalafiana Afrika na Marekani wakati huu ambapo uhasama kati ya nchi zenye uchumi mkubwa kuliko zote ukiongezeka. \n Pia inaongeza uwepo wa Huawei katika soko pakiwepo uwezekano mkubwa wa kukua kwa kampuni hiyo miaka inayokuja – wakati asilimia 36 tu ya Waafrika wakiwa na huduma ya kuaminika ya intaneti hadi Machi 2019. \n Huawei mara ya kwanza iliingia katika soko la Afrika mwisho wa mwaka 1990, wakati iliposaidia kujenga mitandao ya simu za mkononi katika darzeni ya nchi mbalimbali – wataalamu wanakadiria kuwa Huawei ilijenga idadi kubwa ya miundombinu ya simu za mkononi za Afrika, na kuleta athari chanya katika sekta mbalimbali katika safari yake hiyo, kuanzia nyanja ya elimu na benki mpaka afya na serikali. \n Mitandao ya mawasiliano iliyojengwa na Huawei, kupitia mikopo inayofadhiliwa na serikali ya China, haijulikani sana kama vile miradi mikubwa ya miundombinu mingine kama vile madaraja na reli. Lakini athari ya miradi hiyo bado imewafikia watu wengi.. ##
Hatimaye mwandishi anayeandikia magazeti ya ndani na nje nchini Tanzania Erick Kabendera imethibitishwa kuwa anashikiliwa na polisi. \n\nMtandao wa Millardayo.com Jumatatu umekariri jeshi la polisi likisema kuwa mwandishi huyo anashikiliwa na jeshi hilo na watatoa taarifa zake kamili Jumanne. \n Siku ya Jumatatu jioni ripoti ya gazeti la Mwananchi linalochapishwa nchini zilieleza kuwa watu hao ambao walishuhudiwa na majirani walimteka nyumbani kwake nje kidogo ya jiji la Dar es Salaam eneo la Mbweni. \n Awali Jeshi la polisi lilikanusha kuwa na taarifa za kukamatwa kwa Kabendera wakisema hawana taarifa ya tukio hilo. \n Kamanda wa Polisi Kinondoni, Dar es Salaam nchini Tanzania, Mussa Taibu pamoja na Kamanda wa Polisi Kanda Maalumu ya Dar es Salaam, Lazaro Mambosasa waliliambia gazeti la Mwananchi watafuatilia kadhia hiyo. \n Mmoja wa wana ndugu ambaye ameomba jina lake lisitajwe amesema, “Kabendera amechukuliwa na watu sita ambao walifika nyumbani kwake na kuingia kwa nguvu wakiwa na gari aina ya Toyota Alphard.” \n “Watu hao walijitambulisha lakini hawakutoa vitambulisho vyao na kuingia kwa mabavu ndani ya nyumba na wala hawakuficha nyuso zao na walisema wanamchukua (Kabendera) wanampeleka Polisi Oysterbay. Kabla ya kuondoka, walichukua simu ya Kabendera na ya mke wake,” amesema Loy Kabendera ambaye ni mke wa Erick.. ##
Mkutano wa 72 wa afya duniani umemalizika mjini Geneva, Uswizi, wanachama wa Shirika la Afya Duniani,WHO, wakifikia makubaliano ya kuboresha huduma za afya ya msingi kote ulimwenguni. \n\nKauli mbiu ya mwaka 2019 inaujumbe unaosema “Huduma ya afya kwa wote, hakuna atakaye achwa nyuma.” \n Mkutano huo wa siku tisa umetoa wito wa kupatikana mpango wa kimataifa kuboresha huduma za msingi katika kila nchi. \n Mkurugenzi Mkuu wa – WHO – Dr Tedros Adhanom Ghebreyesus amesema wote wanawajibu wa kuwekeza kwa kiwango cha hali ya juu katika huduma za msingi za afya, kutekeleza muongozo wa - WHO – kwa wafanyakazi wa afya, na kuhakikisha kuna mazingira bora kwa upatikanaji wa huduma za afya kwa wote. \n Imetayarishwa na mwandishi wetu, Washington, DC.. ##
Salamu za pongezi kutoka kwa viongozi mbalimbali duniani zimeendelea kumiminika kwa Waziri Mkuu wa Israel, Benjamin Netanyahu baada ya kuibuka kidedea kwa mara nyingine katika uchaguzi wa bunge kwa muhula mpya wa uongozi. \n\nHadi Jumatano asilimia 97.4 ya kura zikiwa zimehisabiwa, matokeo ni kuwa chama cha Likud cha Netanyahu na washirika wake wa kisiasa kimepata ushindi wa viti 65 vya bunge la Israel lenye viti 120. Vyanzo vya habari nchini humo vinaripoti kuwa matokeo rasmi yanatarajiwa kutolewa Alhamisi mchana. \n Katika ujumbe wa pongezi kwa Netanyahu Rais wa Marekani, Donald Trump amesema kuchaguliwa tena kwa kiongozi huyo ni ishara nzuri ya amani. Trump ameeleza hayo akiwa mjini Washington wakati wa mkutano wake na waandishi habari. \n Vyanzo vya habari vimeongeza kuwa Kansela wa Austria Sebastian Kurz na Waziri Mkuu wa India, Narendra Modi ni kati ya viongozi wa kwanza kutuma salamu hizo za pongezi kwa Netanyahu. \n Kurz amesema kuwa yuko tayari kushirikiana na Netanyahu katika siku za usoni kwa maslahi ya watu wa Israel na Austria. \n Katika ujumbe wake kwenye ukurasa wa Twitter, Waziri Mkuu Modi amemuelezea Netanyahu kuwa ni rafiki mkubwa wa India. \n Ameahidi kuwa India itaendelea kushirikiana naye kwa lengo la kuufikisha mbali uhusiano ulioko kati ya nchi hizo mbili. \n  Msemaji wa serikali ya Ujerumani, Steffan Seibert amesema nchi hiyo inasubiri matokeo rasmi ya uchaguzi huo uliofanyika jana Jumanne \n Katika tamko lake imesema kuwa iko tayari kufanya kazi na serikali mpya ya Israel kwa ushirikiano wa karibu. \n Nchi hiyo imesisitiza kuwa uhusiano uliopo kati ya mataifa hayo mawili, licha ya kuhitalafiana katika juu ya sera ya Israel ya makaazi ya hivi karibuni. \n .. ##
Rais wa Benki ya Dunia Jim Yong Kim amejiuzulu ghafla Jumatatu baada ya kuongoza benki inayotoa mikopo duniani kwa miaka sita. \n\nKim, Mmarekani, ataachia madaraka ifikapo Februari 1, miaka kadhaa kabla ya muda wake kumalizika. \n Kim ni daktari mtaalam wa tiba na sayansi ya mambo ya kale ambaye siku za nyuma aliendesha miradi mbalimbali kupambana na ugonjwa wa kifua kikuu na ukimwi katika nchi maskini zaidi duniani. \n Alikuwa mtu wa kwanza kuongoza benki huku akiwa na uzoefu wa kupambana na umaskini kwa kuwa mstari wa mbele na pia kwa mara ya kwanza kuchaguliwa huku akiwa hajawahi kujihusisha na masuala ya siasa au fedha. \n Kama mkuu wa Benki ya Dunia, aliweka shinikizo kwa taasisi hiyo kuchukua hatua zaidi katika kutokomeza hali mbaya sana ya umaskini katika nchi mbalimbali.  \n Katika barua yake ya kujiuzulu Kim amesema alijikita katika kutafuta njia za ubunifu kudhamini mapambano dhidi ya maradhi ambukizi na kusaidia watu walioondolewa katika makazi yao kutokana na mabadiliko ya hali ya hewa. \n Kadhalika amesema alifanya kazi na Umoja wa Mataifa na kampuni zinazo ongoza katika teknolojia kujiandaa kwa majanga ya njaa na kuyawezesha mataifa kuepukana na majanga hayo. \n Mkurugenzi Mtendaji Mkuu wa World Bank Kristalina Georgieva atakuwa Rais wa mpito wa benki hiyo. Mwanamama huyo ni raia wa Bulgaria aliye na uzoefu wa masuala ya kifedha na maendeleo ya kimataifa.. ##
Rais wa Marekani Donald Trump Jumatano alitumia maneno makali dhidi ya serikali ya Iran na kusema kuwa mataifa yote ya ulimwengu yana jukumu la kulaani taifa hilo la Kiislamu.  \n\nAkihutubia mkutano wa 75 wa baraza kuu la Umoja wa mataifa nchini New York, Trump, ambaye alitetea sera zake za "kuiweka Marekani kwanza," aidha alisema hakuna serikali yoyote yenye uwajibikaji ambayo inaweza kuunga mkono kile alichokiita ‘kiu ya damu’ iliyo nayo Iran. \n Wakati wa hotuba hiyo, rais wa Iran Hassan Rouhani hakuwepo katika ukumbi huo. \n Uingereza, Ufaransa na Ujerumani, zimeungana na Marekani katika kuishutumu Iran kwa mashambulizi ya hivi karibuni ya vinu vya mafuta vinavyomilikiwa na Saudi Arabia. \n Marekani na Iran zimekuwa zikirushiana cheche za maneno kufuatia kuzorota kwa ushirikaiano wa kidiplomasia, hususan baada ya Trump kuiondoa Marekani kwa mkataba wa nyuklia, wa mwaka wa 2015 kati ya Iran na mataifa mengine yenye nguvu za kiuchumi.  \n Trump alitetea msimamo wake wa kuijali Marekani kwanza kabla ya kuyafikiria mataifa mengine. \n "Ukitaka uhuru, jivunie nchi yako. Ukitaka demokrasia, jivunie uhuru wako, na ukitaka amani, ipende nchi yako," alisema. \n Hotuba ya Trump, ambayo pia ililenga masuala mengine mbalimbali, pia iligusia uhamiaji, huku akisema sera zinazoungwa mkono na wanaharakati wa mipaka iliyo wazi, zinawaumiza raia na kuwa ni za kishetani. \n Amesema sera hizo ni za kuunga mkono magenge ya kihalifu, na kwamba, zinapelekea ukiukaji wa haki za binadamu kwa wale wanaowapokea wahamiaji hao. \n Trump pia ameishutumu China na kusema kuwa dunia nzima inatazama kwa karibu kuona jinsi rais Xi Jinping wa nchi hiyo atakavyotatua mzozo unaoikabili Hong Kong.. ##
Ilimchukuwa Julia na mabinti zake wawili miaka mitano kusafiri kutoka Kassai, Jamhuri ya Kidemokrasia ya Congo, DRC, mpaka kuwasili katika makazi ya muda ya wakimbizi huko Laredo, Texas, Marekani, siku ya Jumapili usiku wa Agosti 2019. \n\nMara ya kwanza alikuwa Angola kwa miaka minne. Aliweza kudunduliza fedha, anasema, kwa kufanya kazi saloni ya kusuka nywele pamoja na kutunza. \n Baada ya kufanya kazi kwa muda, walisafiri kuelekea Ecuador. Kisha walisafiri kwa basi na kwa boti hadi Colombia. Walikaa huko siku 14 wakivuka hadi eneo la Darien Gap Panama, ikiwa muda mwingi walikuwa katika misitu mikubwa. Walikaa Panama kwa wiki kadhaa, na kisha wiki tatu zaidi huko Costa Rica wakati Julia alikuwa akipata nafuu baada ya kuugua. Kisha walielekea Nicaragua, Honduras, Guatemala. \n Hatimaye baada ya mwezi mzima waliokuwa wakisubiri mji wa Acuña, mpakani mwa Marekani na Mexico, walikanyaga katika ardhi ya mchanga kupitia ukanda wa kusini wa Rio Grande. Walikuwa peke yao na walikuwa hawajui kuogelea. \n “Tulinuomba Mungu kwanza na kisa tukatumbukia ndani ya maji, Julia anaeleza anavyokumbuka. “Binti yangu alikuwa analia.” \n “Mama siwezi…”’ Julia anakumbuka kilio cha mwanawe wakiwa katika maji marefu yanayofika kifuani. \n Wakiwa wamefika nusu ya njia, anasema, askari wa Marekani – inawezekana ikawa walinzi wa mpakani – walitupigia kelele, nyoosheni mikono yenu tuwasaidie.’” \n “Nilitoa mkono wanisaidie,” Julia anaeleza kumbukumbu yake, “na walituokoa kutoka katika maji yale.”. ##
Shirika la Umoja wa Mataifa la kuhudumia watoto, UNICEF, limelaani vikali shambulizi ambalo limeua watu 16, wakiwemo wasichana watano walio na umri wa chini ya miaka 15, Juni 3 katika jimbo la Ituri mashariki mwa Jamhuri ya Kidemokrasi ya Congo (DRC). \n\nMwakilishi wa UNICEF huko DRC, Edouard Beigbeder, amesema “tunalaani vikali sana shambulizi hilo kwa watoto wasiokuwa na hatia.” amezitaka pande zote kuheshimu haki za wanawake na watoto. \n Kwa mujibu wa ripoti ambazo zimethibitishwa na Umoja wa Mataifa (UN) shambulizi limefanyika katika eneo la Moussa, katika kijiji kimoja kwenye eneo la Djugu, kaskazini mwa mji mkuu wa jimbo, Bunia. Waathirika 16 ambao waliwahi kuwa watu wasiokuwa na makazi walirejea kijijini hapo na kuuawa katika shambulizi la bunduki na visu. Matokeo yake, dazeni ya watu wamekimbia kutoka Moussa na kuchukua hifadhi katika vijiji jirani. \n Zaidi ya watu 300 wamefariki hadi hivi sasa ikiwa ni matokeo ya ghasia zinazoendelea katika jimbo la Ituri tangu mwanzoni mwa mwaka 2020. Mwezi Aprili na Mei pekee, UNICEF imepokea zaidi ya shutuma 100 za ukiukaji mkubwa sana wa haki za watoto, kama vile ubakaji, mauaji na ukataji wa viungo, na mashambulizi kwenye shule na vituo vya afya huko Ituri. \n Mwezi uliopita UNICEF ilionya kwamba hali ya usalama huko Ituri inazidi kudorora kwa kasi na kuitaka jumuiya ya kimataifa na serikali ya DRC kuchukua hatua za haraka kuepusha mzozo ambao utawalazimisha watoto wengi zaidi kuondoka katika eneo na kuhatarisha maisha yao. \n Zaidi ya watu 200,000, wengi wao watoto, wamekimbia ghasia mbaya za maeneo ya Djugu, Mahagi na Irumu katika jimbo la Ituri tangu mwanzoni mwa mwaka huu. Wengi wao wamepewa hifadhi na jamii wenyeji na kwenye makazi yenye msongamano mkubwa sana katika vituo vya watu wasiokuwa na makazi ndani na kuzunguka Bunia.  \n Imetayarishwa na mwandishi wetu, Khadija Riyami, Washington, DC. ##
Rais Buhari wa Nigeria alisema kutakuwa na mkutano wa pamoja na majirani zake wa eneo la kaskazini Benin na Niger ili kuzungumzia hatua za kuchukuliwa kudhibiti biashara ya magendo kuvuka mipaka yao \n\nSerikali ya Nigeria ilieleza Jumatano inafunga sehemu ya magharibi ya mpaka wake na Benin ili kuzuia usafirishaji magendo wa mpunga ambao unatishia juhudi za nchi hiyo kuimarisha uzalishaji wa ndani. \n Nchi hiyo inataka kuwa inajitegemea yenyewe katika uzalishaji mpunga na imeweka masharti ya uingizaji mchele lakini jambo hilo limesababisha bei kupanda na kupelekea usafirishaji kwa njia ya magendo kutoka Benin kuingia Nigeria. \n Rais wa Nigeria Muhammadu Buhari alianzisha sera tangu alipoingia madarakani mwaka 2015 ambazo zina lenga kusitisha uingizaji mchele nchini humo ili kuimarisha uzalishaji wa ndani na kulinda akiba ya fedha za kigeni. \n Alisema usafirishaji mchele kwa njia ya magendo kupitia mpaka wa magharibi umetishia sera yake ya nchi kujitegemea yenyewe bila msaada wa nje. Rais Buhari alikaririwa akisema katika taarifa iliyotolewa na msemaji wake kwamba nchi imeweka akiba kubwa ya fedha za kigeni kutokana na sera yake badala ya kuzitumia fedha chache za kigeni kuagizia mchele kutoka nje. Alisema hawawezi kuruhusu usafirishaji haramu wa bidhaa katika kiwango hicho kuendelea. Taarifa hiyo haikusema ni lini sehemu ya mpaka huo ulifungwa. \n Serikali inasema uingizaji mpunga na ngano nchini Nigeria kwa pamoja unagharimu takribani dola bilioni nne kwa mwaka lakini watu wake milioni 190 wanategemea bidhaa zinazoagizwa kutoka nje kwa sehemu kubwa ya mahitaji yao kutokana na upungufu wa uwezo wa uzalishaji nchini humo kutokana na kidhibiti cha uwezo wa uzalishaji. \n Nigeria inafikiria kukuza kilimo kwa ajili ya kupeleka bidhaa nje ya nchi ili kupata fedha zaidi na kuongeza mapato kutoka nje ya eneo lake lenye utajiri wa mafuta.. ##
Rais wa Kenya, Uhuru Kenyatta, amesema Jumatano kwamba operesheni ya kukabiliana na washambuliaji  waliovamia hoteli ya Dusit2 mjini Nairobi imekamilika na kwamba washambuliaji wote "wameangamizwa." \n\nAkihutubia taifa kwa njia mubashara kupitia televisheni kutoka Ikulu, Kenyatta alisifu vyombo vya usalama kwa 'jinsi maafisa walivyo kabiliana na washambuliaji hao na kudhibiti eneo hilo." \n Jumanne alasiri, washambuliaji wanaoshukiwa kuwa magaidi waliokuwa wamejihami kwa silaha walivamia jengo la hoteli ya kifahari ya DusitD2 lililo katika mtaa wa Westlands Kilomita chache kutoka katikati ya Jiji la Nairobi na kuua watu wasiopungua 14. \n Rais Kenyatta alisema kwamba kufikia wakati alipotoa hotuba yake, watu 14 walikuwa wamepoteza maisha yao katika shambulio hilo na wengine 700 kuokolewa kutoka jengo hilo. Hata hivyo, Shirika la msalaba mwekundu lilinukuliwa na vyombo vya habari likripoti kuwa waliouwawa katika mkasa huo ni watu 24. \n Walio jeruhiwa waliendelea kupokea matibabu katika hospitali mbalimbali mjini Nairobi, zikiwemo Agha Khan, Nairobi na Kenyatta. \n "Nataka kuwahakikishia Wakenya wote kwamba tutawasaka wote waliohusika katika kufadhili, kupanga na kutekeleza shambulizi hilo popote pale walipo," alisema Kenyatta. \n Aidha, rais huyo aliipongeza jumuiya ya kimataifa "kwa kusimama nasi wakati wa mkasa huo." \n Kundi la wanamgambo wa Kiislamu la al-Shabab, lilidai kuhusika na shambulio hilo. \n Kati ya waliouawa ni raia wa Marekani, ambaye alinusurika katika shambulizi la kigaidi la Septemba 11, 2001. Hayo ni kwa mujibu wa wizara ya mambo ya nje ya Marekani. \n Aidha, raia mmoja wa Uingereza pia alifariki katika shambulio hilo.. ##
Mawakili wa utetezi katika kesi ya uchochezi inayomkabili Mwenyekiti wa Chama cha Demokrasia na Maendeleo (Chadema), Freeman Mbowe na viongozi wengine wanane wa chama hicho nchini Tanzania, wamelalamika juu ya kucheleweshwa kwa rufani yao inayohusu kufutwa kwa dhamana ya washtakiwa wawili. \n\nWashtakiwa Mbowe na Mbunge wa Tarime Mjini, Ester Matiko, walifutiwa dhamana yao na wanaendelea kukaa rumande. \n Akiwasilisha hoja yake Ijumaa, Wakili wa Serikali, Paul Kadushi, aliieleza mahakama kuwa kwa vile shauri limesitishwa mpaka rufani iliyokatwa itakaposikilizwa, aliiomba mahakama kupanga tarehe nyingine ya kutajwa, limeripoti gazeti la Nipashe nchini Tanzania. \n Washtakiwa wengine katika kesi hiyo ni Naibu Katibu Mkuu Zanzibar, Salum Mwalimu, Naibu Katibu Mkuu Bara na Mbunge wa Kibamba, John Mnyika, Mbunge wa Iringa Mjini, Peter Msigwa, Katibu wa Chadema, Dk. Vincent Mashinji, Mbunge wa Bunda, Ester Bulaya, Mbunge wa Kawe, Halima Mdee na Mbunge wa Tarime Vijijini, John Heche. \n Washtakiwa hao kwa pamoja wanakabiliwa na mashtaka 13, yakiwamo ya kula njama, kufanya mkusanyiko wenye ghasia, kuhamasisha hisia za chuki, kushawishi hali ya kutoridhika, uchochezi na kushawishi utendaji wa kosa la jinai kati ya Februari 1 na 16, 2018, Dar es Salaam. \n Mara baada ya hoja hiyo kuwasilishwa, Profesa Safari alihoji rufani iliyo wasilishwa na upande wa mashtaka katika Mahakama ya Rufani kama ina hati ya dharura na kama hakuna itolewe sababu. \n Kadushi alidai kuwa rufani iliyopo ni dhidi ya Mahakama Kuu na si Mahakama ya Hakimu Mkazi Kisutu na upande wa utetezi hauna uhalali wa kuhoji na endapo Mahakama Kuu itatoa amri, wataeleza. \n Baada ya maelezo hayo, Prof. Safari alitaka kujua kama rufani hiyo iliwasilishwa chini ya hati ya dharura na kama upande wa serikali hawajui wawe wawazi kusema na kama wanajua pia wanapaswa kueleza. \n Wakili Kadushi akijibu hoja hiyo, alidai kilichowasilishwa na upande wa utetezi wa kutaka waeleze waliwasilisha rufani hiyo chini ya hati ya dharura, si halali kisheria kwa kuwa hakuna kifungu cha sheria kinachowapa uhalali wa kuhoji hayo. \n Baada ya maelezo hayo, Hakimu Mashauri, aliwataka mawakili wa utetezi kwenda kuhoji jambo hilo katika Mahakama ya Rufani kwa kuwa ndipo rufani ilipokatwa. \n Hakimu Mashauri aliahirisha kesi hiyo hadi Januari 17, mwaka 2019.. ##
Serikali ya Tanzania imeziamuru kampuni zote zinazochimba madini nchini kufungua vituo vya mauzo ndani ya nchi, vitakavyo simamiwa na serikali, ikiwa ni mkakati wa kukabiliana na biashara haramu ya madini ya thamani ya juu hasa dhahabu, inayozalishwa nchini humo. \n\nVyanzo vya habari nchini humo vimeripoti kuwa vituo hivyo vitatoa fursa kwa wachimbaji madini wadogo wadogo kupata soko maalum linalosimamiwa kisheria, ili waweze kuuza madini yao. \n Kwa sasa, wachimba madini wadogowadogo wanapata changamoto kadhaa kupata mawakala walioidhinishwa na sheria, ambao idadi kubwa wanapatikana katika mji wa Dar-es-salaam na miji mingine mikubwa. \n Taarifa kutoka ofisi ya Waziri Mkuu inasema kwamba kituo cha kwanza kwa ajili ya kuuza madini, kinachomilikiwa na kampuni ya AngloGold kutoka Afrika Kusini, kimefunguliwa kaskazini magharibi mwa nchi, katika mji wa Geita. \n Tanzania inashikilia nafasi ya nne kwa utajiri wa madini barani Afrika, baada ya Afrika kusini, Ghana, na Mali, na hupata takriban dola bilioni 1.5 kutoka kwa uuzaji wa madini nje ya nchi. \n Imetayarishwa na mwandishi wetu, Washington, DC.. ##
Kiongozi Mkuu wa Kanisa Katoliki, Papa Francis, katika kitendo cha kihistoria ambacho hakijawahi kushuhudiwa, Alhamisi alipiga magoti na kuibusu miguu ya viongozi wa Sudan Kusini, ambao awali walikuwa mahasimu wa kisiasa, na kuwasihi wasirejee kamwe katika vita vya wenyewe kwa wenyewe. \n\nUjumbe wa kiroho wa Papa  \n Papa aliwahimiza viongozi hao kuahidi kuunda serikali ya Umoja wa Kitaifa ifikapo mwezi Mei. \n "Macho ya Mungu yanawaangalia. Na ni macho ambayo yanawaletea amani. Lakini pia kuna jicho jingine, jicho la raia wa nchi yenu, ambao wanataka kuona haki, maridhiano na amani," alisema Papa.  \n Katika ziara hiyo Makanisa yamewakilishwa na wanachama wanane wa baraza la Makanisa la Sudan Kusini.  \n Mkutano wa faragha \n Papa Francis alifanya hivyo baada ya kumaliza mkutano wa faragha na viongozi hao, huko Vatican, katika juhudi za kuleta amani nchini kwao. \n Wakati wa mkutano wao, Papa Francis aidha aliwataka Rais Salva Kiir, aliyekuwa Makamu wa Rais wa kwanza ambaye aligeuka na kuwa muasi, Riek Machar, na makamu wengine watatu wa rais, kuheshimu makubaliano ya kudumisha amani, na kuheshimu makubaliano ya kuunda serikali ya umoja wa kitaifa mwezi Mei.  \n Kiir na Machar walianza mkutano huo na Papa Francis siku ya Jumatano, kwa madhumuni ya kutafuta njia ya kuleta amani ya kudumu katika taifa hilo changa zaidi duniani.  \n Papa awakutanisha mahasimu wa kisiasa \n Mahasimu hao wakubwa walikutakana katika jumba la Casa Santa Marta , ndani ya Vatican, ambalo ni kasri la kale la kuwapokea wageni, na makazi yake Papa Francis, ambaye alichagua makazi hayo alipochaguliwa mwaka 2013, badala ya makao rasmi ambayo kiutamaduni, viongozi wengine wa Kanisa Katoliki walikokuwa wakiishi.  \n Kasri hiyo isiyovutia ndipo mahala yalipofanyika mazungumzo ya kihistoria ya amani kati ya aliyekuwa Rais wa Israeli, Shimon Peres na Rais wa Palestina, Mahmoud Abbas mwaka 2014.  \n Kuhusu mkutano wa wiki hii, Papa Francis alisema mazungumzo yao yalikuwa ni kutoa fursa ya wote kwa pamoja kusimama mbele ya Mungu na kusikiliza matakwa yake.  \n Ujumbe wa Papa \n Papa amesema katika ujumbe wake: "Ni nafasi ya kutathmini maisha yetu na mipango ambayo Mungu anayo kwetu. Ni kutambua wajibu mkubwa wa pamoja kwa sasa na kwa mustakabali wa watu wa Sudan Kusini, na kujitolea, tukiwa na nguvu na urafiki, ili kulijenga taifa lenu.  \n Kiir na Machar walikuwa wameonana kwa mara ya mwisho mwezi Oktoba 2019, muda mfupi baada ya kuweka saini makubaliano ya amani, wakati Machar alipotembea mjini Juba, kwa muda mfupi, kwa mara ya kwanza tangu kuondoka kufuatia mapigano ya 2016.  \n Kiir akutana na Waziri Mkuu wa Italia \n Wakati huohuo Kiir alikutana na Waziri Mkuu wa Italia, Giuseppe Conte mapema Jumatano kabla ya kuelekea Vatican, ambako alitarajiwa kukutana na maafisa wa serikali ya mseto, inayotarajiwa kuundwa mwezi Mei.  \n Katika mkataba huo, Machar atarejeshewa kushikilia mamlaka yake ya makamu wa rais.  \n Makamu wengine waliohudhuria mkutano huo ni James Wani Igga, Taban Deng Gain a Rebecca Nyandeng De Mabior.  \n Imetayarishwa na Mwandishi wetu, Abdushakur Aboud, Washington, CD. ##
Wakati mji wa Minneapolis ukiteketea kwa moto kutokana na polisi kumuua George Floyd na mshtuko na hali ya kushangazwa ikikua Afrika, baadhi ya balozi za Marekani katika bara la Afrika zimechukua hatua zisizo za kawaida kutoa matamko ya kukosoa tukio hilo, wakisema hakuna mtu aliyekuwa juu ya sheria. \n\nTaaria hizo zilitolewa wakati mkuu wa Tume ya Umoja wa Afrika, Moussa Faki Mahamat, amelaani “mauaji” hayo ya Floyd na kusema Ijumaa taasisi hiyo ya Afrika inapinga “vitendo vya ubaguzi vinavyoendelea dhidi ya raia weusi wa Marekani.”  \n Afrika haijawahi kushuhudia maandamano ya aina hii ambayo yamezuka kote Marekani, lakini Waafrika wengi wameelezea kuchukizwa na kusikitishwa waziwazi wakijiuliza ni lini Marekani itaweza kufuata njia sahihi.  \n “Mchora vibonzo vya kisiasa wa Kenya Patrick Gathara alituma ujumbe wa tweet “Ujinga gani unaendelea? ‘Wizi wa ngawira unapoanza ndipo na upigaji risasi nao unaanza? Kenya pia inatatizwa na vitendo vya ukatili vya polisi. Gathara, kama wengine, walikerwa na ujumbe huo wa tweet uliotumwa na Rais Donald Trump, ambao ulikosolewa na kampuni ya Twitter kuwa unavunja sheria kwa “kutukuza uvunjifu wa sheria,” ambapo baadae rais alisema ameeleweka vibaya. \n Kwa kuzingatia taswira ya Marekani katika bara hilo ambapo ushawishi wa China unakua na ambapo wengi wanahisi waziwazi uongozi wa Trump hauijali Afrika, baadhi ya wanadiplomasia wa Marekani wamejaribu kudhibiti hali hii. \n Balozi wa Marekani nchini Congo, Mike Hammer, akinukuu ujumbe wa tweet kutoka kwa mjasiriamali wa vyombo vya habari nchini humo aliyemtumia ujumbe huo akisema, “Balozi, nchi yako inatia aibu. \n Amerika ilio na fahari, ambayo ilipitia hatua mbalimbali kuanzia ubaguzi hadi kumchagua Barack Obama, hadi hivi leo haijaweza kutokomeza uovu wa kishetani wa ubaguzi. Ni watu weusi wangapi wanatakiwa wauawe na maafisa polisi wazungu kabla ya vyombo vya serikali kuchukua hatua thabiti?”  \n Jibu la Balozi huyo, kwa Kifaransa : “Ninatatizwa sana na kifo kibaya cha George Floyd huko Minneapolis. Wizara ya Sheria inafanya uchunguzi kamili wa jinai ikiwa ni kipaumbele chao. Vikosi vya usalama duniani ni lazima viwajibishwe. Hakuna yeyote aliyekuwa juu ya sheria.”  \n Taarifa kama hizo pia zilitumwa katika ujumbe wa tweet na balozi za Marekani nchini Kenya na Uganda, wakati balozi za Tanzania na Kenya zilituma ujumbe wa pamoja kutoka ofisi ya Wizara ya Sheria ya Minnesota juu ya uchunguzi unaofanyika.  \n Viongozi wa Afrika pia walipaza sauti hadharani mwezi uliopita juu ya ubaguzi nchini China, wakati Waafrika walipolalamika kutolewa majumbani na kudhalilishwa katika mji wa Guangzhou wakati janga la COVID-19 likiendelea. \n Wakati huo, Marekani mara moja ilijitokeza na kukosoa, ubalozi wake mjini Beijing ukituma tahadhari muhimu ya kiusalama iliyosema “Ubaguzi dhidi ya Wamarekani-Weusi mjini Guangzhou” na kugusia vitendo vinavyo fanywa dhidi ya watu wanaofikiriwa kuwa Waafrika au na mahusiano na Afrika.  \n Hivi sasa gazeti la China Daily la serikali toleo la Afrika linatuma ujumbe wa tweet ukiwa na picha za video kutoka Minneapolis zenye hashtags #GeorgeFloydWasMurdered and #BlackLivesMatter (GeorgeFloydAliuawa) na (MaishaYaWatuWeusiNiMuhimu).. ##
Mwanasheria Mkuu wa Marekani William Barr anatarajiwa kujibu maswali ya wabunge Jumatano baada ya kutolewa kwa ripoti ya mwendesha mashitaka maalum Robert Mueller mwezi Aprili 2019. \n\nMuelller alikuwa anachunguza taarifa juu ya Russia kuingilia kati uchaguzi mkuu wa Marekani mwaka 2016.  \n Bar atakutana na kamati ya sheria katika baraza la senate linaloongozwa na Warepublikan katika kikao kinachotarajiwa kuwa cha angalau masaa 3.  \n Bar atakutana na maswali kuhusu ripoti ya gazeti la Washington Post iliyotoka Jumanne usiku kwamba Mueller aliwasiliana na mwanasheria mkuu kwa njia ya simu na barua akimtaka ampe fursa ya kutoa maelezo juu ya ripoti iliyoandikwa na timu yake. \n Badala yake Barr alitoa muhtasari wa taarifa yake mwenyewe kitu ambacho Mueller kwa uoni wake anasema haijatoa taswira ya kweli ya ripoti ya timu ya wachunguzi wake. \n Imetayarishwa na Mwandishi wetu, Washington, DC.. ##
Idadi ya wapiga kura waliojitokeza wiki iliyopita katika uchaguzi mkuu nchini Afrika Kusini ilikuwa ndogo na wachambuzi walisema hii ni ishara kuwa chama tawala cha African National Congress- ANC kinahitaji kujiangalia tena na kulenga njia ya kutatua matatizo ya wananchi wake \n\nMaelfu ya wafuasi wa chama tawala cha Afrika kusini cha ANC wamekuwa wakisherehekea ushindi wa chama chao mwishoni mwa wiki katika mji wa Johannesburg licha ya kwamba chama hicho kilipunguza idadi ya viti vyake katika bunge la taifa kwa kushinda asilimia 57 za kura. Hali ambayo wachambuzi walisema inabidi chama hicho kikongwe cha Afrika kutafakari mikakati na majukumu yake ya siku zijazo hasa kutokana na kuongezeka kwa ushindani mkubwa kutoka vyama vya upinzani.  \n Idadi ya wapiga kura waliojitokeza wiki iliyopita katika uchaguzi mkuu ulioisha nchini Afrika Kusini ilikuwa ndogo na wachambuzi walisema hii ni ishara kuwa chama tawala cha African National Congress- ANC kinahitaji kujiangalia tena na kulenga kutatua matatizo ya wananchi wa Afrika Kusini. \n "Ni mchanganyiko wa ujumbe, lakini tukiangalia kwa usawa kwa haki ANC imepata asilimia 58 baada ya miaka 25 madarakani, marais watano na uchaguzi wa sita. Sio mbaya sana lakini pengine ingekuwa mbaya zaidi. Lakini kwa ujumla ninadhani ukweli ni kwamba chama cha upinzani EFF kimeongeza karibu nusu ya kura zake na ni chama ambacho wapiga kura wake wengi wametoka ANC, kwa maoni yangu ninadhani huo ndio ujumbe muhimu kwa ANC, kwamba inahitaji kujipanga upya, kujitathmini na kushughulikia maslahi na mahitaji ya wa Afrika Kusini wote kwa ujumla".Otieno alisema kitu cha kuogopesha hapa ni idadi ndogo ya vijana waliojitokeza kupiga kura. \n Chama cha ANC hakijawahi kushinda chini ya asilimia 60 ya kura zake katika uchaguzi mkuu. Ushindi wa ANC umekipa chama hicho viti vya kutosha bungeni kumpa Rais Cyril Ramaphosa miaka mitano mingine ofisini lakini bila nguvu za kutosha za kupambana na upinzani ambao unapinga sera zake za kufufua uchumi. \n Viti vya ANC bungeni vimepungua kutoka 249 mpaka 230. Chama cha upinzani cha Democratic Alliance nacho kimeshuhudia viti vyake vikipungua kutoka 89 mpaka 84 huku chama kingine cha upinzani EFF kinachoongozwa na Julius Malema kikiongeza viti vyake kutoka 19 mpaka 44.. ##
Leo ni Siku ya Radio Duniani. Shirika la Elimu, Sayansi na Utamaduni la Umoja wa Mataifa (Unesco) mwaka 2020, linawakumbusha wadau mbalimbali duniani kuwa Radio bado ni nyenzo yenye nguvu katika kusheherekea ustaarabu na kuweza kuwashirikisha watu tofauti na kuwa ni jukwaa la kuzungumzia demokrasia. \n\nUnesco inasisitiza kuwa ulimwenguni bado radio imebakia kuwa ni chombo kinachosikilizwa na watu wengi zaidi. \n Naye Katibu Mkuu wa Umoja wa Mataifa (UN), Antonio Guterres, katika ujumbe wake mwaka 2020 amesema Siku ya Radio Duniani, sote kwa pamoja tutambue nguvu himilivu ya radio katika kuhamasisha ushiriki wa watu mbalimbali na kujenga dunia yenye amani na yenye kumshirikisha kila binadamu. \n Radio inaunganisha jamii \n Katika tamko lake Katibu Mkuu anaeleza Radio inawaunganisha watu. Katika zama za mabadiliko ya haraka ya vyombo vya habari, radio bado inaendelea kuwa na nafasi maalum katika kila jamii ikiwa ni chanzo muhimu kinachofikiwa kupasha habari na kutoa taarifa. \n Lakini anasema radio pia ni chanzo cha ubunifu ambacho kilipeleka mbele maingiliano na wasikilizaji na kupatikana maudhui inayotokana na watumiaji wa radio miongo kadhaa kabla ya kuwa chombo cha habari cha kawaida. \n Radio inatoa sura nzuri ya ushiriki wa watu mbalimbali katika muundo wa matangazo yake, katika lugha zake na kati ya wanataaluma wenyewe. Hii inapeleka ujumbe muhimu kwa dunia, amesema Katibu Mkuu. \n "Wakati tukifanya juhudi kufikia malengo endelevu ya maendeleo na kutanzua matatizo ya hali ya hewa, radio inajukumu muhimu la kuwa ni chanzo cha habari na uhamasishaji kwa wakati mmoja," umesema ujumbe wake. \n Historia ya Radio \n UNESCO ilianzisha Siku ya Radio Duniani mwaka 2011 mara baada ya Baraza Kuu la Unesco kutambua umuhimu wake. Februari 13, 1946, UN ilianzisha Radio ya Umoja huo. \n Wachambuzi wa kisiasa wanakubaliana kuwa ni katika kutumia chombo hiki cha mawasiliano na msingi wa kutoa habari radio imekuwa chachu ya kukuza uhuru wa kujieleza na kusukuma mbele haki za binadamu duniani. \n Radio ni mawasiliano ya umma ambayo yanawafikia kundi kubwa la wasikilizaji ulimwenguni kote. Bado inatambulika kuwa ni chombo cha mawasiliano chenye nguvu ya ushawishi na kinatumia gharama ndogo zaidi. \n Tafiti mbalimbali zinaonyesha kuwa radio iliandaliwa kuzifikia jamii zilizo katika maeneo yaliyoko kando ya miji na vijiji, ambavyo haviwezi kufikiwa kwa urahisi kutokana na matatizo ya barabara na usafiri. Hizi ndizo jamii ambazo zinaathirika zaidi na matatizo mbalimbali. Jamii hizi zinamakundi kama vile, waliokosa fursa za elimu, wenye ulemavu, wanawake, vijana na maskini. \n Radio za Kijamii \n Radio imeendelea kuwajulisha watendaji mbalimbali matatizo ya jamii kama hizi tulizozitaja kupitia mijadala mbalimbali na kuwapa fursa viongozi kuchukua hatua. Mijadala hii ya umma, inawaunganisha watu bila ya kujali tofauti zao za kielimu. Pia radio husaidia sana kufikisha ujumbe katika hali za dharura na kuwapa taarifa za matumaini kwa waathirika wa majanga mbalimbali, wakati misaada mbalimbali inapokuwa iko njiani kuwafikia. \n Lakini kubwa kuliko yote, kuna sura mpya ya radio hivi katika miaka ya hivi karibuni baada ya mawasiliano mbalimbali kuunganishwa. Radio inatumia aina ya teknolojia mpya kama vile simu za mkononi, vifaa ya elektroniki kama vile Tablet, na mitambo yenye nguvu inayosambaza ujumbe mwingi kwa wakati mmoja kupitia mawasiliano ya broadband.. ##
Nchini Ethiopia atakutana na wafanyakazi wanawake katika kiwanda cha kahawa na kutembelea kiwanda cha nguo kinachoongozwa na mwanamke. \n\nIvanka Tramp binti yake Rais Donald Trump, amewasili Addis Ababa, mji mkuu wa Ethiopia kwa ajili ya mkutano siku ya Jumatatu wa kuwashirikisha na kuwahamasisha kiuchumi wanawake. Mbali na kuhudhuria mkutano huo Ivanka ambae pia ni mshauri wa baba yake atakutana na wafanyakazi wanawake katika kiwanda cha kahawa na kutembelea kiwanda cha nguo kinachoongozwa na mwanamke. \n Rais Donald Trump alitia saini hati ya rais ya usalama wa kitaifa mwezi Februari kutambua juhudi za maendeleo na mafanikio ya wanawake ulimwenguni-WGDP. WGDP inaeleza ina matumaini ya kuwafikia wanawake milioni 50 ifikapo 2025 kupitia kazi za serikali ya Marekani na marafiki zake. \n Haikufahamika bado kama utata unaomkumba Rais wa Marekani utaibuka wakati wa ziara ya binti yake huko Afrika. Rais amekuwa na maneno makali kuhusu Afrika na wahamiaji wake.. ##
Rais wa China Xi Jinping ametoa wito wa kuendeleza uhusiano muhimu kati ya nchi yake na Ufaransa na kuimarisha ushirikiano wao chini ya misingi thabiti wa kuheshimiana, mara alipomaliza ziara ya siku tatu nchini Ufaransa siku ya Jumatano. \n\nAkiwa huko Ufaransa alikutana mara kadhaa na mwenyeji wake Emmanuel Macron na kusaini mikataba kadhaa ya biashara na ushirikiano wa kiuchumi, elimu na utamaduni. \n Mkutano wa pamoja \n Miongoni mwa waliohudhuria mazungumzo ni pamoja na Kansela wa Ujerumani Angela Merkel na mkuu wa Kamisheni ya Umoja wa Ulaya Jean Claude Juncker. \n Wawili hao walialikwa na mwenyeji wao Rais Macon aliyetaka kusisitiza nia yake ya kuona nchi za Ulaya zinachukua msimamo wa pamoja katika kushirikiana na China.  \n Hatua hii ni kuimarisha ushirikiano kati ya mataifa, baada ya Rais Donald Trump kuiondosha Marekani katika mikataba kadhaa ya kimataifa. \n Emmanuel Macron \n Emmanuel Macron, Rais wa Ufaransa amesema : "Sote tuna mambo tunayotofautian, hilo likiwa ni jambo la kawaida la kibinadamu. Lakini sisi tunaiheshimu Uchina na tunadhamira ya kuwa na majadiliano na ushirikiano nayo, na bila ya shaka tunatarajia mshirika wetu mkuu (China) ataheshimu umoja uliyopo ndani ya Umoja wa Ulaya. \n Viongozi wa Ulaya na china wamesisitiza juu ya haja ya kutanzua tofauti kati yao na kuahidi kufanya kazi kwa pamoja katika masuala yenye maslahi ya pamoja. \n Rais Xi amesisitiza juu ya haja ya kupunguza mvutano kati ya nchi yake na Umoja wa Ulaya katika masuala kama vile mabadiliko ya hali ya hewa, biashara na kutoaminiana. \n Rais Xi Jinping alitembelea Ufaransa na Italy kwa lengo la kuyataka mataifa ya Ulaya kujiunga na mradi wake mkubwa wa miundo mbinu, unaohusisha mataifa 71 hivi sasa unaofahamika kama One Belt and One road, na kutayarisha mkutano wa viongozi kati ya China na Umoja wa Ulaya mjini Brussels hapo April 9. \n Kiongozi wa Uchina alikiri kuwepo kwa tofauti hizo na mashindano lakini amesema kuna haja ya kuimarisha ushindani mzuri na ushirikiano wenye manufaa kwa wote. \n Xi Jinping  \n Rais wa China Xi Jinping amesema : "Tunasonga mbele bega kwa bega tuna shirikiana kwa wema na mabaya. Hatuwezi kuruhusu dhana kati yetu kuharibu wema wetu." \n Angela Merkel \n Kiongozi wa Ujerumani alieleza kwamba Umoja wa Ulaya unataka kushiriki katika mradi wa One Belt one Road lakini wanataka kushirikiana kwa kugawanya pamoja majukumu. \n Kansela wa Ujerumani Angela Merkel amesema : "Ninaamini ni mradi muhimu sana. Sisi kama nchi za ulaya tunataka kuwa na jukumu kubwa katika mradi na ni lazima kuwepo aina ya kugawanya majukumu kwa pamoja." \n Italy inakuwa nchi ya kwanza ya Ulaya kujiunga na mradi huo na akiwa katika ziara hiyo ya ulaya Xi alitia saini mikataba kadhaa ya biashara na Itali na Ufaransa na kuahidi kununua ndege 290 za Airbus ya Ulaya aina ya A320. \n Pia ameahidi kuwa atasaini mikataba kadha yenye thamani ya jumla ya dola za Marekani bilioni 45 na Ufaransa. \n Imetayarishwa na Mwandishi wetu, Abdushakur Aboud, Washington, DC. ##
Polisi katika jimbo la Virginia nchini Marekani wanasema mfanyakazi wa huduma za umma aliyekuwa na chuki amewaua watu 12 katika jengo la manispaa katika eneo la Virginia Beach kabla ya kuuwawa na polisi. \n\nMkuu wa polisi wa jiji hilo, James Cervera amesema mshambuliaji aliyetumia silaha ya moto“mara moja na bila ya kuchagua aliwapiga risasi wahanga wote wa shambulizi hilo” alipoingia katika jengo la manispaa baada ya saa kumi jioni Ijumaa. \n Amesema wengine sita walikuwa wamejeruhiwa katika shambulizi hilo la bunduki. \n Cervera amemuelezea mtu huyo aliyekuwa na bunduki ni mfanyakazi wa muda mrefu wa huduma za umma za jiji hilo aliyekuwa na chuki, lakini hakueleza zaidi nini kilipelekea kufanya shambulizi hilo. \n Cervera amesema wanamjua mshukiwa huyo ni nani lakini bado wakati haujafika wa kutaja jina lake. \n  “Tutamtaja jina lake mara moja tu,” amesema, “na baada ya hapo ataendelea kutajwa kama “mshukiwa huyo” kwa sababu lengo letu sasa ni kuwapa heshima na taadhima wahanga katika tukio hili na familia zao.” \n Walioshuhudia tukio hilo wanasema shambulizi hilo la bunduki lilitokea katika Jengo la Pili ya ofisi za manispaa zaVirginia Beach, ambako idara ya kazi za umma, huduma za umma na mipango ndio iliko. \n Cervera amesema afisa polisi mmoja ni kati ya wale waliojeruhiwa lakini amenusurika. Mkuu huyo wa polisi amesema majibishano ya risasi na maafisa wa polisi yalisaidia kumzuia mtuhumiwa huyo kuuwa watu wengi zaidi. \n Amesema uchunguzi juu ya shambulizi hilo ndiyo kwanza umeanza, lakini amesema polisi wanaamini mshukiwa huyo alikuwa peke yake katika kutekeleza uhalifu huo. \n Mtu huyo alikuwa na bastola aina ya 45-caliber iliyokuwa na kifaa cha “kuzuia sauti” na risasi za ziada katika magazini zaidi ya moja ambayo aliweza kuzipandisha katika silaha hiyo kwa mfululizo katika shambulizi hilo. \n  “Ukweli wa kuwa mshukiwa huyo aliweza kudhibitiwa mara moja, ukweli wa kuwa mshukiwa huyo ameuawa, inamaanisha kuwa raia wanaweza kuwa na amani usiku wa leo,” amesema. \n  “Hii ni siku ya huzuni kubwa katika historia ya eneo la Virginia Beach,” amesema Meya Bobby Dyer katika mahojiano na waandishi wa habari ambaye alikuwa pamoja na mkuu wa polisi. “Wale walioathiriwa na shambulizi hili ni rafiki zetu, wafanyakazi wenzetu, majirani na watu warika letu. \n White House imesema Rais wa Marekani Donald Trump alikuwa tayari amepewa taarifa fupi juu ya tukio hili na anaendelea kufuatilia suala hili. \n Gavana wa Virginia, Ralph Northam, amesafiri kuelekea Pwani ya Virginia na ametangaza atatoa msaada kamili kutoka katika ofisi ya jimbo lake. \n  “Hili jambo halielezeki, uvunjifu wa amani wa kijinga kabisa,” amesema katika tamko lake. \n Seneta wa Virginia Mark Warner amesema katika tamko lake “ Mimi nilishtushwa na kile kilichotokea leo katika eneo la Virginia Beach.”. ##
Rais wa zamani wa Tunisia Zine el-Abidine Ben Ali amekufa akiwa uhamishoni, familia yake imesema. \n\nBen Ali aliiongoza nchi hiyo kwa miaka 23 na alikuwa amesifika kwa kuleta utulivu na neema ya kiuchumi. \n Lakini alikosolewa na wengi kwa kukandamiza uhuru wa kisiasa na vitendo vya ufisadi vilivyokuwa vimekithiri. \n Mwaka 2011, alilazimishwa kuachia madaraka baada ya maandamano makubwa yaliyojiri mitani. Hili lilisababisha wimbi la maandamano kote katika ulimwengu wa Kiarabu yaliyokuwa yakijulikana kama Arab Spring \n Nchi zisizopungua nusu darzeni katika eneo hilo la Afrika zilijikuta marais wao wakiondoka madarakani au migogoro kuzuka baada ya kiongozi huyo wa Tunisia kulazimishwa kuachia madaraka, na harakati hizo kupewa jina la Arab Spring.. ##
Serikali ya Pakistan Alhamisi imemzuia mratibu wa programu ya bara la Asia ya Kamati ya kuwatetea waandishi wa habari (CPJ) kuingia nchini humo na kumlazimisha kurejea Marekani, wakidai alikuwa tayari katika orodha ya watu walipigwa marufuku na Wizara ya Mambo ya Ndani kuzuru nchi hiyo. \n\nKikundi cha kimataifa cha kupigania uhuru wa habari Ijumaa kimelaani kufukuzwa “kwa siri” kwa Steven Butler kama “ni kupigwa kibao cha uso kwa wale wanaokerwa na kukosekana kwa uhuru wa habari” huko Pakistan. \n CPJ imesema katika tamko lake kuwa mamlaka ya uhamiaji katika Uwanja wa Ndege wa Kimataifa wa Allama Iqbal ulioko Lahore ulimkatalia Butler kuingia nchini pamoja na kuwa na visa halali, wakitaja yuko katika orodha ya waliopigwa marufuku iliyotolewa na Wizara ya Mambo ya Ndani.  Mkurugenzi mtendaji wa CPJ Joel Simon ametaka maelezo kamili kutoka kwa serikali ya Pakistani. \n “Iwapo serikali inapendelea kuonyesha nia yake ya kuwepo uhuru wa habari, ni lazima ifanye uchunguzi wa haraka na uliowazi juu ya suala hili,” amesema Simon. Serikali ya Pakistani hadi sasa haijawajibu CPJ. \n Tume Huru ya Haki za Binadamu ya Pakistan imesema imesikitishwa na uamuzi wa serikali kumkatalia Bulter kuingia nchini baada ya kuwasili uwanja wa ndege na imetaka uamuzi huo ufanyiwe tathmini upya. \n “Kwa upande mmoja, serikali inadai kuwa inajenga sura nzuri ya Pakistan. Upande wa pili, inamzuia mwandishi wa habari mwenye hadhi ya kimataifa na visa kuingia nchini,” tume hiyo imesema. \n Shirika la kutetea haki za binadamu Amnesty International limesema kuzuiliwa na kurejeshwa Marekani kwa Butler “ni ishara mbaya kuwa uhuru wa kujielezea unaoendelea kukandamizwa nchini Pakistan.” Imetaka uamuzi huo ubadilishwe mara moja. \n Butler alikuwa Pakistan kuhudhuria mkutano wiki hii unaojadili hali ya haki za binadamu nchini Pakistan. Amekuwa mara kwa mara anatembelea nchi hiyo kufanya kazi na vyombo vya habari vya nchi hiyo na wanaharakati. Kuzuiliwa Butler kuingia nchini kumekuja wakati wasiwasi juu ya udhibiti wa vyombo vya habari umeongezeka Pakistan, japokuwa maafisa wanadai kuwa hali hiyo imekwisha badilika. \n Wakosoaji wamelaumu jeshi lenye madaraka makubwa kwa kuzuia vyombo vya habari kuripoti habari zinazokosoa kuongezeka kwao kuingilia siasa za Pakistani na unyanyasaji unaofanywa na vyombo vya usalama vilivyotokea wakati wa operesheni za kupambana na ugaidi, hususan katika wilaya za kikabila zilizoko nje ya mji karibu na mpaka wa Pakistani. \n Msemaji wa Jeshi Meja Jenerali Asif Ghafoor amerejea kukanusha tuhuma hizo na kusema ni propaganda.. ##
Mahakama Kuu nchini Tanzania imetupilia mbali Shauri la kikatiba lililo funguliwa na vyama vya upinzani kupinga Muswada wa Sheria ya Vyama vya Siasa wa Mwaka 2018. \n\nKesi hiyo imefunguliwa na muungano wa vyama 10 vya upinzani vikidai unakiuka haki za Kikatiba za kisiasa, na inazifanya shughuli mbalimbali za harakati za kisiasa kuwa ni makosa ya jinai. \n Akitoa uamuzi wa kesi hiyo Jumatatu Jaji Benhajj Masoud amekubaliana na mawakili wa serikali kuwa walalamikaji hawakupaswa kuomba Mahakama itamke kifungu cha 8(3) cha Sheria ya Haki za Msingi na Wajibu kinakiuka Katiba na kuomba mahakama itamke kuwa muswada huo unakiuka katiba. \n Amesema shauri hilo linakiuka kifungu cha 8 (2) cha Sheria ya Haki za Msingi na Wajibu, kwani halikufuata utaratibu unaoelekezwa katika kifungu hicho. \n Kifungu hicho kinaelekeza mtu yeyote anayedai haki zake zinakiuka kwanza ni lazima atafute ufumbuzi ulioko nje ya mahakama kabla ya kufungua shauri hilo. \n Kwa mujibu wa gazeti la Mwananchi la Tanzania jopo la mawakili wa Serikali, likiongozwa na Wakili wa Serikali Mkuu, Mark Mulwambo lilieleza kuwa walalamikaji hawakukidhi matakwa ya kifungu hicho kwani hawakutumia njia mbadala zilizopo. \n Walibainisha kwamba mlalamikaji wa kwanza, Zitto ni mbunge tena mzoefu ambaye anazijua Kanuni za Bunge zikiwemo za mwaka 2016 ambazo zinampa nafasi kushiriki kujadili muswada wowote na kutoa maoni na mapendekezo yake kwa uhuru na zinampa kinga. \n Walidai kuwa pia kanuni hizo zinampa mamlaka ya kumuomba Spika aisimamishe kwa muda maalum upitishwaji wa muswada huo ili kumpa nafasi kuwasilisha maoni yake. Hata hivyo waliiambia mahakama kuwa walalamikaji hawakutumia utaratibu huo kabla ya kwenda mahakamani. \n Vyama hivyo vinadai kuwa muswada huo unampa mamlaka makubwa Msajili wa Vyama vya Siasa kuingilia mambo ya ndani ya vyama hivyo. Muswada huo unampa haki msajili kuingilia uchaguzi wa viongozi na kusitisha uanachama kwa wanachama wa vyama hivyo. \n Pia walikuwa wanapinga kifungu cha 8 (3) cha Sheria ya Utekelezaji wa Haki za Msingi kinachozuia muswada uliowasilishwa bungeni kupingwa mahakamani.. ##
Polisi nchini Somalia wamesema kuwa Waziri wa Mambo ya Nje Hussein Elabe Fahiye ni kati ya watu wasiopungua watano waliouawa wakati bomu lilipo lipuka karibu na ikulu ya rais katika mji mkuu, Mogadishu, Jumatano. \n\nWatu wasiopungua 13 walijeruhiwa pia katika mlipuko huo. \n Wapiganaji wa kikundi cha al-Shabab wamedai kuhusika na mlipuko huo, wakisema kuwa walikuwa wamekusudia kuwaua wanajeshi, wabunge na maafisa wengine wa serikali. \n Al-Shabab mara nyingi wamekuwa wakilipua mabomu katika mji huo mkuu karibu na eneo la ikulu ya rais na katika mahoteli ambayo aghlabu wanafikia maafisa wa serikali na wageni. \n Imetayarishwa na mwandishi wetu, Washington, DC. .. ##
Umoja wa Afrika (AU) unatoa wito kwa nchi wanachama kuongeza juhudi zao katika kusitisha migogoro na utumiaji silaha barani humo.  \n\nUmoja huo ukiadhimisha miaka 57 tangu kuanzishwa kwake Jumatatu Mei 25, umefanya mikutano kadhaa kupitia mtandao pamoja na tamasha la wanamuziki wa Afrika wakiwa nyumbani chini ya mada ya mwaka huu ya "Tunyamazishe silaha barani Afrika."  \n AU ilianda mkutano kwenye mtandao uliyoongozwa na Mwenyekiti wa sasa wa AU Cyril Ramaphosa, ambaye pia ni Rais wa Afrika Kusini pamoja na Mwenyekiti wa kamisheni ya Afrika, Moussa Faki Mahamat. \n Viongozi hao waliwahutubia Waafrika kote duniani kwa lengo la kuhamasisha upya kauli mbiu hiyo.  \n Katika hotuba yake rais Ramaphosa amesema inabidi watu kutumia funzo lililopatikana wakati huu wa janga la corona na kusitisha migogoro barani humo.  \n Inaripotiwa kwamba idadi ya migogoro na uhalifu wa kutumia bunduki ilishuka sana pale nchi nyingi zilipo walazimisha wakazi kubaki nyumbani ili kupambana na ugonjwa wa COVID-19.  \n Kwa upande wake mwenyekiti Mahamat aliyeanzisha mfuko maalum mwezi Machi kuchangisha dola milioni moja kusaidia nchi za Afrika kuimarisha mifumo yao ya afya na hasa kuwasaidia wananchi kukabiliana na matatizo ya kiuchumi na kijamii kutokana na janga hilo, amewataka Waafrika kuchanga popote pale walipo.  \n Rais wa zamani wa Zambia Kenneth Kaunda alikuwa mgeni wa heshima akiwa kiongozi wa mwisho hai aliyekuwepo pale Umoja wa Nchi Huru za Afrika, OAU ulipoanzishwa mjini Addis Ababa tarehe 25 Mei, 1963. \n  Mbali na mkutano huo kulikuwa na mkutano wa baadhi ya viongozi wa Afrika Magharibi kuzungumzia mustakbal wa kiuchumi wa bara hilo pamoja na tamasha kuu la wanamuziki kutoka takriban kila nchi kupitia ukurasa wa Youtube ili kusaidia kuchangisha fedha kupambana na janga la corona. \n Imetayarishwa na mwandishi wetu Abdushakur Aboud, Washington, DC.. ##
Maafisa wa nchi za Ulaya wamesema wamestushwa na kukerwa Alhamisi baada ya Rais wa Marekani Donald Trump kutangaza katazo la safari zote kupitia bahari ya Atlantic wakihofia itaumiza uchumi ambao tayari umetetereka kutokana na janga la maambukizi ya virusi vya corona. \n\nTrump amezuia kuingia kwa wasafiri kutoka mipaka huru ya nchi zinazotumia mkataba wa viza za Schengen lakini haizihusishi Uingereza na Ireland - katika kile alichosema ni hatua "kabambe" zenye juhudi za kudhibiti kuenea kwa ugonjwa hatarishi. \n Umoja wa Ulaya \n Lakini viongozi wa EU wanatoa hoja kuwa ushauri wao wa kisayansi unaeleza kuwa katazo la kusafiri haliwezi kuzuia maambukizi wakati virusi hivyo tayari viko takriban duniani kote, na wamelalamika kuwa hawajashauriwa. \n "Virusi vya corona ni mgogoro wa kimataifa, na hauishii katika bara moja, na unahitaji ushirikiano zaidi kuliko maamuzi ya nchi moja," Mkuu wa EU Ursula von der Leyen na Charles Michel wamesema. \n "The European Union disapproves of the fact that the US decision to impose a travel ban was taken unilaterally and without consultation," the presidents of the European Commission and European Council said. \n "EU inapinga hatua ya Marekani kufanya uamuzi yenyewe kuzuia safari kuingia nchini humo bila ya kuwashauri," marais wa Kamisheni ya EU na Baraza la Ulaya wamesema. \n "The European Union is taking strong action to limit the spread of the virus," they insisted. \n "EU unachukuwa hatua madhubuti kuzuia kuenea kwa virusi hivyo," wamesisitiza. \n Katazo la Trump \n Marekani Jumanne ilipiga marufuku wasafiri kutoka Ulaya kuingia Marekani kwa muda wa siku 30, kama mbinu mojawapo ya kukabiliana na maambukizi ya virusi vya Corona. \n Hatua hiyo imechukuliwa huku maambukizi yakiendelea kuongezeka kote duniani, na baada ya Shirika la Afya Duniani (WHO) kutangaza maambukizi ya Corona kuwa janga la kimataifa. \n Hata hivyo, marufuku hiyo haitahusisha Uingereza ambayo imeripoti visa 460 vya maambukizi ya Corona. \n Rais Donald Trump \n Rais Donald Trump amesema : "Baada ya kushauriana na wataalam wetu wa ngazi ya juu wa afya, nimeamua kuchuwa hatua kadhaa muhimu kulinda afya na maslahi ya Wamarekani, kuzuia visa vipya vya maambukizi kuingia katika mipaka yetu. Tunapiga marufuku safari kutoka Ulaya kuingia Marekani kwa muda wa siku 30. Amri hii itaanza kutekelezwa Ijumaa usiku." \n Amri ya rais inaeleza kwamba wasafriri kutoka nchi 26 za mkataba wa Schengen wamezuiwa. Hii ina maana kwamba nchi nyingine za Ulaya ikiwemo Ireland, hazitaathirika na marufuku hiyo. \n Maafisa walikuwa wamesema kwamba hatari ya maambukizi ilikuwa ndogo sana Marekani, lakini hali ya wasiwasi iliongezeka baada ya maambukizi mapya kuripotiwa mapema Machi. \n Juhudi za kuzuia maambukizi kuongezeka zinaendelea kuchukuliwa, ikiwa pamoja na wanajeshi kutumwa New Rochelle, kaskazini mwa mji wa New York, ambapo mlipuko wa Corona nchini Marekani unaaminika kuanzia. \n Kikosi cha ulinzi wa taifa kitawapa chakula baadhi ya watu ambao wameambiwa kujitenga na kukaa nyumbani kwao katika sehemu hiyo. \n Tangazo la Janga la Kimataifa \n Mapema Jumatano WHO lilitangaza mlipuko wa Corona kuwa janga la kimataifa, ikimaanisha ugonjwa huo unasambaa kwa kasi kubwa kote duniani. \n Mkuu wa WHO Dkt Tedros Adhanom Ghebreyesus, amesema kiwango cha maambukizi nje ya China imeongezeka mara 13 zaidi katika kipindi cha wiki mbili. \n Amesema ana wasiwasi mkubwa na kiwango cha juu cha maambukizi hayo. \n WHO imekuwa likifuatilia mlipuko wa Corona kila saa na tuna wasiwasi mkubwa na kiwango cha juu cha maambukizi yanayo endelea kutokea. Kwa sababu hiyo, tunatangaza virusi vya Corona kuwa janga la kimataifa. \n   \n Imetayarishwa na mwandishi wetu, Washington, DC.. ##
Rais wa Marekani Donald Trump amesema wahamiaji wengi wanaishi vizuri na salama zaidi kuliko hapo awali. \n\nRais aliyasema hayo siku moja tu baada ya picha zilizochapishwa katika vyombo vya habari vya Marekani kuonyesha hali mbaya inayowakabili wahamiaji, hususan watoto kwenye vituo maalum vya kuwashikilia huko Texas. \n Rais Trump alituma ujumbe wa Tweet kwamba kama wahamiaji wasio na vibali hawana furaha na hali iliyopo katika vituo vilivyojengwa haraka haraka kukabiliana na hali hiyo kwa ajili yao, waambiwe wasije nchini Marekani. \n Trump alisema kuwa tayari matatizo yote yametatuliwa. Pia Rais amesema tatizo hilo limesababishwa na kile alichokiita “sheria mbaya za uhamiaji za wademokrat”. \n Wakati huo huo Seneta Chuck Schumer, M-democrat mwenye cheo cha juu katika baraza la Seneti alipendekeza kwamba Trump anahitaji kusoma shairi lililoandikwa juu ya Mnara wa uhuru wa new York City ambapo baadhi ya maneno yanasomeka, “nipe uchovu wako, na umaskini wako...” \n Schumer alijibu ujumbe wa Trump uliokuwa katika mtandao akieleza kwamba hawa ni binadamu. Wanaokuja Marekani kutafuta maisha bora. Hivi sasa ni wakati ambapo anatakiwa akumbuke Marekani inasimamia jambo gani. \n Imetayarishwa na mwandishi wetu, Washington, DC. ##
Kiasi cha watu milioni 3 kote Afrika Mashariki wameathiriwa na mvua, mafuriko na maporomoko ya matope katika wiki za karibuni.  \n\nZaidi ya watu 200 wamepoteza maisha kutokana na mafuriko na maporomoko ya matope huko Afrika Mashariki tangu kuanza kwa msimu wa mvua, ambao bado haujakwisha. \n Watalaamu wanasema mvua zimekuwa kubwa mno mwaka 2019 kutokana na kile kinachoitwa Indian Ocean Dipole hali ambayo inasababisha viwango vya juu wa joto katika maji kwenye bahari ya Hindi na kupanda kwa digrii mbili celcius. \n Watu wengi wamepoteza maisha, na nusu kati ya hao ni huko nchini Kenya. Mvuvi mmoja, Vincent Musila ambaye aliokolewa baada ya kukwama kwenye kisiwa kidogo kwa takriban siku tatu anaelezea hali iliyomkuta. \n "Nilikwenda huko siku ya Ijumaa kwa ajili ya kuvua. Nilipokuwa naelekea huko kulikuwa hakuna maji. Ghafla maji yalijaa na katika muda wa dakika mbili, nilizungukwa na maji na sikuweza kwenda popote," amesema Musila. \n Pia amesema : "Nyumba na mazao yameharibiwa. Barababara na madaraja yameharibiwa, imekuwa vigumu kufika katika vijiji vya ndani kabisa na kugawa misaada. Wakazi wanaondoka katika maeneo yaliyokumbwa na mafuriko kwenda katika maeneo makavu." \n Joseph Otieno Abogo mkazi wa Kakola Ombaka, nchini Ethiopia, ambaye hivi karibuni alimzika mke wake anakhofia kuwa maji ya mafuriko huenda yakafukua jeneza la kutoka katika kaburi. \n Mkazi mwingine David Aguko raia wa Ethiopua ambaye amepoteza nyumba yake katika mafuriko hayo anaelezea yaliyomsibu. \n Wakati huohuo mvua kubwa zimesababisha mafuriko mabaya katika sehemu za Sudan Kusini na kuzilazimisha jamii ambazo ziliwahi kukoseshwa makazi kutokana na ghasia kuhama tena. Tume ya Umoja wa Mataifa nchini Sudan Kusini katika eneo la Akobo inajitahidi kutoa huduma za msingi kwa maelfu ya watu walioathiriwa na mafuriko. \n Mwakilishi maalum wa Umoja wa Mataifa Sudan Kusini, David Shearer anasema: Eneo hili hapa liko nyanda za chini. Maji yanakuja kutoka Ethiopia pia. Kwa kweli ni janga. Tutarejea, tutazungumza na wale ambao wanatoa misaada ya kibinadamu. \n Shirika la Mpango wa Chakula Duniani, WFP, tayari limepeleka chakula kupitisha shirika la hisani la Uingereza Oxfam. Lakini mwakilishi wa Umoja wa Mataifa kwa Sudan Kusini anasema kiwango kinachohitajika ni kikubwa mno kuliko ambavyo tulifikiria. \n Shearer anaongeza kuwa: "Ndiyo tunaweza kutoa msaada wa dharura hivi sasa, lakini watu hawa wanategemea au wamekuwa wakitegemea mavuno kwa mika mingi. Mavuno hayo huenda yakaathiriwa vibaya kwahiyo kuna chakula kidogo kuliko kile ambacho wamekipanda wenyewe, kwahiyo huenda wakawa wategemezi zaidi wa chakula kutoka nje." \n Mvua ni jambo la kawaida Afrika Mashariki kati ya October na December, lakini si nyingi kiasi hiki. Wanasayansi wanalaumu mvua kubwa zisizo za kawaida ni kwa sababu ya viwango vya juu vya joto kwenye bahari ya Hindi. Na hivyo kupelekea maji kutoa mvuke na hatimaye kusababisha mvua nyingi kuliko kawaida.. ##
Mwendesha mashtaka wa Burundi Jumatatu ameomba mahakama itoe adhabu ya kifungo cha miaka 15 kwa wanahabari wanne wa gazeti la Iwacu linalo chapisha habari zake kupitia mtandao wa intanet. \n\nKatika kesi iliyo sikilizwa na mahakama ya mkoa wa Bubanza, kaskazini magharibi mwa Burundi, mwendesha mashtaka huyo amewashtumu wanahabari hao kwa kushirikiana na kundi la waasi lililofanya shambulizi katika mkoa huo mwezi Oktoba. \n Lakini wanahabari hao wamepinga shutuma hizo, wakisema walikuwa wanafanya kazi yao ya kuchunguza habari wakati lilipotokea shambulizi hilo. \n Mawakili wao wameiomba mahakama kuwaachia huru wateja wao, wakieleza kuwa wanahabari hao walitekeleza wajibu wao wa kuwajuza wananchi kuhusu yaliyo kuwa yanaendelea nchini. Uamzi wa mahakama unasubiriwa kutolewa katika kipindi cha siku 30 zijazo. \n Wanahabari Christine Kamikazi, Agnes Ndirubusa, Egide Harerimana, Terence Mpozenzi na dereva wao walikamatwa tarehe 22 Oktoba, 2019, katika mkoa huo wa Bubanza. Dereva wao aliachiwa baadae kwa dhamana. \n Burundi imekuwa ikishutumiwa na mashirika ya kutetea haki za binadamu kwamba inakandamiza uhuru wa uandishi wa habari na uhuru wa kutoa maoni. \n  Mwezi Machi 2019, serikali ya Burundi ilipiga marufuku radio ya Uingereza BBC kutoa tena matangazo yake nchini humo, sauti ya Amerika VOA nayo ilisimamishwa kuendelea na shughuli zake kwa muda usiojulikana kikomo chake. \n Imetayarishwa na mwandishi wetu, Washington, DC.. ##
Rais Paul kagame wa Rwanda alitoa matamshi hayo kwenye hotuba yake ya Jumanne kwa wajumbe wa kikao cha baraza kuu la Umoja wa Mataifa mjini New York . Mkutano ambao hufanyika kila mwaka na kujadili masuala mbali mbali ikiwemo usalama, afya, elimu, mabadiliko ya hali ya hewa na mengineyo \n\nRais wa Rwanda, Paul Kagame amesema nchi yake itaanza hivi karibuni kupokea wakimbizi kutoka nchini Libya kufuatia makubaliano waliyofikia kati ya serikali yake na shirika la Umoja wa Mataifa la kuhudumia wakimbizi-UNHCR. \n Kagame ni miongoni mwa viongozi wa mataifa Duniani wanaohudhuria kikao cha kila mwaka cha baraza kuu la Umoja wa Mataifa mjini New York nchini Marekani. \n Sauti ya Amerika-VOA ilifanya mahojiano na mtangazake wake Idd Ligongo anayehudhuria mkutano huo na kumuuliza masuala gani mengine ambayo Rais Kagame amayazungumza katika hotuba yake kwenye Umoja wa Mataifa. \n No media source currently available \n Wakati huo huo Rais wa Marekani, Donald Trump akiwa kwenye mkutano huo wa Umoja wa Mataifa alisema kwamba wakati ambapo Marekani haitaki mzozo na taifa jingine lolote, haitosita kulinda maslahi ya Marekani. Rais Trump alizungumzia utawala wa Iran kama moja ya vitisho vikubwa sana Duniani akisema utawala unakandamiza raia wake nyumbani huku ikichochea mizozo na ugaidi nje ya mipaka yake. \n Alisema iwapo hili linaendelea vikwazo vya Marekani havitaondolewa na vitaimarishwa. Lakini Rais huyo wa Marekani aliacha mlango wazi wa kidiplomasia akieleza kuwa baadhi ya maadui wa zamani wa Marekani hivi sasa ni marafiki wa karibu sana na Marekani.. ##
Rais Ramaphosa alisema hawaruhusu na wala hawastahmili mashambulizi wanayofanyiwa watu kutoka mataifa mengine ya kiafrika. Polisi waliongeza usalama kwenye mitaa yote ya Johannesburg na Pretoria wakati ghasia zinaendelea kwa siku ya tatu  \n\nRais wa Afrika kusini, Cyril Ramaphosa amelaani wizi wa ngawira uliosamba mnamo siku kadhaa na mashambulizi ya moto dhidi ya maduka ya wafanyabiashara wa kigeni kote Johannesburg pamoja na mji mkuu Pretoria akieleza ghasia hizi hazikubaliki kabisa. \n Rais Ramaphosa alisema kwenye taarifa ya video iliyotangazwa Jumanne kwamba wako katika nchi ambayo haikubali kabisa chuki dhidi ya wageni. Alisema hawaruhusu na wala hawastahmili mashambulizi wanayofanyiwa watu kutoka mataifa mengine ya kiafrika. \n Polisi waliongeza usalama kwenye mitaa yote ya Johannesburg na Pretoria wakati ghasia zinaendelea kwa siku ya tatu. Polisi wamewakamata zaidi ya watu 90 katika maeneo matano yaliyoathiriwa na ghasia hizo ambako wamevunja na kupora mali kutoka maduka hayo ambayo yanamilikiwa na wageni ambao wanaogopa kurudi katika maduka yao.. ##
Tangu kukubaliwa kwa itifaki ya kuanzisha Mahakama ya Afrika ya Haki za Binadamu na Watu mwaka 1998, nchi tisa tu ikiwemo Tanzania ndio zimekwisha toa tamko la kuridhia watu binafsi na NGOs kupeleka mashauri yao yaliyokidhi vigezo katika Mahakama hiyo. \n\nTaarifa iliyotolewa na Mahakama hiyo Jumanne pia imeeleza kuwa hadi sasa nchi 30 kati ya nchi 55 za Umoja wa Afrika (AU) ndizo zilizoridhia itifaki ya Mahakama hiyo. \n Mahakama ya AfCHPR inaendeleza juhudi zake za kujitangaza kwa nchi wanachama wa AU pamoja na wadau mbalimbali ili kutimiza kikamilifu dhima ya Mahakama hiyo. \n Hadi mwezi Julai 2019, Mahakama hiyo yenye Majaji 11 kutoka kanda mbalimbali za Afrika imekwisha pokea mashauri 220 kati yake mashauri 62 yamekwisha shughulikiwa. \n Dhima muhimu ya Mahakama hiyo yenye makao yake makuu jijini Arusha ni kuimarisha jukumu la kulinda Haki za Binadamu na Watu kwa kuongeza usimamizi imara wa mfumo wa Haki za Binadamu barani Afrika. \n Katika kufanikisha juhudi hizo, AfCHPR imekuwa ikifanya ziara katika nchi mbalimbali wanachama wa AU kutoa elimu ya uwepo kwa Mahakama, jukumu lake, dhima yake na pia uendeshaji wa shughuli za Mahakama hiyo. \n Hivi sasa ujumbe wa AfCHPR upo visiwa vya Comoro ambapo pia utaitembelea Zimbabwe ili kuitambulisha Mahakama hiyo na kuzihimiza Nchi hizo pamoja na Wananchi wake kuitumia kikamilifu kupeleka mashauri yaliyotimiza vigezo vinavyohitajika shauri kupokelewa katika Mahakama hiyo. \n Ukiwa katika Nchi hizo, ujumbe huo ambao unaongozwa na Rais wa Mahakama hiyo, Mheshimiwa Jaji Sylvain Ore’ utakutana na marais wa Comoro na Zimbabwe pamoja na viongozi wengine waandamizi wakiwemo maspika wa mabunge ya nchi husika, mawaziri wa mambo ya nje na wale wa Sheria, mashirika yasiyo ya kiserikali (NGOs) na pia vyama vya wanasheria vya nchi hizo. \n “Tunazitembelea nchi mbalimbali za AU ili kuzitolea wito na kuzihimiza zitoe tamko kwa mujibu wa kifungu cha 34(6) kuruhusu watu binafsi na NGOs kupeleka kesi moja kwa moja Mahakamani hapo na hivyo kuimarisha mfumo wa Haki za Binadamu barani Afrika alisema Jaji Ore’.” \n Tayari Comoro ilikwisha ridhia itifaki ya mkataba wa kuanzishwa kwa AfCHPR tangu mwaka 2013, lakini bado haijatoa tamko la kukubali kuruhusu watu binafsi na NGOs kupeleka kesi moja kwa moja katika Mahakama hiyo ya Afrika ya Haki za Binadamu na Watu. \n Kwa upande wake Zimbabwe haijaridhia itifaki ya Mkataba wa kuanzishwa AfCHPR wala kutoa tamko kwa mujibu wa kifungu cha 34(6).. ##
Mwandishi wa habari nchini Tanzania Erick Kabendera Jumatatu, amepandishwa kizimbani na kusomewa mashtaka mapya ya uhujumu uchumi baada ya kuzuiliwa na polisi kwa zaidi ya siku saba. \n\nMashtaka mapya yanamtuhumu kwa kujihusisha na genge la uhalifu na uhujumu uchumi nchini na kukwepa kulipa kodi ya zaidi ya Sh. milioni mia moja za Kitanzania.  \n Kosa jingine ni la utakatishaji fedha zenye thamani ya zaidi ya Sh. millioni mia moja na sabini. \n Muungano wa Watetezi wa Haki za Binadamu Tanzania (THRDC) wameeleza kuwa hapo awali alikamatwa na kuhojiwa kwa uchochezi na uchapishaji wa habari za uongo. Lakini Jumatatu madai yaliyotolewa mahakamani dhidi yake ni mapya kabisa na yamezua maswali mengi juu ya hayo. Moja ni kwa nini alikuwa hajahojiwa juu ya tuhuma hizo dhidi yake zilizoletwa leo. \n Mtandao huo umeripoti pia kuwa Kabendera anadaiwa kuyafanya makosa hayo kati ya Januari 2015, na Julai mwaka 2019 jijini Dar es Salaam, kwa kushirikiana na watu ambao hawakuwepo mahakamani. \n Kwa mujibu wa wakili wake makosa yote hayo hayana dhamana. Mtuhumiwa hakutakiwa kujibu lolote mahakamani kwa sababu mahakama hiyo haina uwezo wa kusikiliza kesi hiyo. Mawakili wake wameondoa ombi la dhamana kutokana na mashtaka hayo mapya. \n Kabendera anayeandikia magazeti ndani na nje ya Tanzania, alikamatwa Jumatatu, Julai 29, wiki iliyopita na watu waliojitambulisha kuwa ni maofisa wa polisi. Katika mkutano na vyombo vya habari, kamanda wa polisi kanda maalum ya mji wa Dar, Lazaro Mambossasa, amesema kuwa mshukiwa huyo alikaidi agizo la polisi la kufika mbele yao kwa ajili ya mahojiano. \n Akizungumza na wanadishi wa habari punde baada ya Kabendera kusomewa mashtaka, wakili wake Jebra Kambole amesema: “Wakati Erick anakamatwa siku ya kwanza aliambiwa kosa lake ni la uhamiaji, akapelekwa kwenye mamlaka za uhamiaji, akahojiwa, pasipoti yake ikachukuliwa. \n Uhamiaji wakamkabidhi kwa jeshi la polisi makao makuu (central) ya Jeshi la Polisi wakamhoji kwa makosa ya uchochezi. Kuanzia hapo hajawahi kuhojiwa kwa makosa mengine zaidi ya hayo.” \n “Tunachofanya sasa, ni kuangalia upelelezi unafanyika kwa wakati,” ameeleza wakili huyo. Kesi hiyo inatarajiwa kusikilizwa Agosti 19 mwaka huu. \n ”Mwandishi huyu aliitwa, hakutekwa lakini kwa ujeuri alikaidi wito huo… Kimsingi pengine iwapo angewasili angehojiwa na kuachiliwa,” alisema Mambossasa. ##
Rais wa Marekani Donald Trump alisema Alhamisi kwamba hatatumia amri ya kiutendaji kuongeza swali la uraia lenye utata kwenye fomu za sensa katika zoezi la kuhesabu watu litakalofanyika mwaka ujao na ambalo hufanyika kila baada ya miaka 10. \n\nBadala yake Trump atatumia amri hiyo kulazimisha idara za serikali kutoa taarifa kwa wizara ya biashara kuhusu rekodi inazohitaji kutadhmini idadi ya raia na wasio raia hapa Marekani. \n Wiki mbili zilizopita, mahakama ya juu ilipinga hatua ya Trump ya kuongeza swali la uraia kwenye fomu ya sensa kwa mara ya kwanza katika kipindi cha miaka 70. \n Hata hivyo uchunguzi wa maoni uliofanywa na taasisi ya Harvard Harris mwishoni mwa mwezi Juni zilionyesha kuwa hata kama mahakama ingepinga ombi la Trump, angali ana uungwaji mkono mkubwa wa kisiasa miongoni mwa Wamarekani. \n Takwimu zilizochukuliwa awali miongoni mwa wapiga kura zinaonyesha kuwa katika kila Wamarekani watatu, wawili wanaunga mkono hatua ya kuuliza mtu kuhusu uraia wake.. ##
Rais wa Sudan, Omar al-Bashir, Jumatatu ameahidi kurejesha amani katika jimbo la Kordofan Kusini ambako majeshi ya nchi hiyo yanapambana na waasi. \n\nWakati huohuo jeshi limeendelea kupambana na waandamanaji wakipanga maandamano dhidi ya serikali katika maeneo mbalimbali yenye mizozo nchini humo.  \n Rais Bashir amesema kuwa waandamanji wa Sudan wanajaribu kuiga wimbi la mapundizi ya kiarabu (Arab Spring) yalioshuhudiwa mwaka 2011 ambayo yalisababisha mageuzi makubwa.  \n Raia wa Sudan wamekuwa wakiandamana karibu kila siku tangu Disemba 19 wakimtaka rais ajiuzulu. \n Bashir amekuwa anakabiliana na upinzani mkali zaidi tangu aliposhika hatamu za uongozi kwa njia ya mapinduzi mwaka 1989 .. ##
Hatua ya kusubiri Ripoti ya Mwendesha Mashtaka Maalum Robert Mueller imekamilika, hivi punde ukumbi wa mchezo wa kisiasa umfunguliwa. \n\nMueller, mwendesha mashtaka maalum katika uchunguzi wa Russia, Ijumaa mchana aliwasilisha ripoti ya mwisho kwa Mwanasheria Mkuu William Barr, akijumuisha chunguzi mbalimbali ambazo zimewagawanya sana Wamarekani na kusababisha mjadala wa muda mrefu kwa kipindi chote cha miaka miwili ya utawala wa Rais Donald Trump. \n Barr alikuwa amewafahamisha viongozi wa bunge la Congress kwa barua kuwa tayari amepokea ripoti ya siri iliyoandaliwa na Mueller “Na huenda nitaweza kuwashauri juu ya hitimisho muhimu la Mwendesha Mashtaka Maalum mapema wikiendi hii.” \n Swali la msingi la Mueller \n Swali la msingi la Mueller, mkurugenzi wa zamani wa FBI, ambalo anatafuta majibu : Ni iwapo Trump na wasaidizi wake walishirikiana na Warusi kuchafua kampeni ya mgombea wa chama cha Demokrat Hillary Clinton, mwaka 2016, kwa kutuma barua pepe zenye kudhalilisha zilizoibiwa kutoka Kamati ya Taifa ya chama cha Demokrat na mwenyekiti wa kampeni ya Clinton? Au iwapo Trump alikuwa amenufaika bila ya kukusudia na mbinu chafu za Russia? Na iwapo rais alijaribu kuharibu uchunguzi uliofuatia ili kujilinda yeye mwenyewe na washauri wa kisiasa na wasaidizi wake? \n Huu ndio ujumbe wa Idara ya Sheria kwa bunge la Congress juu ya hitimisho la uchunguzi uliofanywa na Mueller. \n Uchunguzi huo umepelekea kukutikana na makosa ya kujibu watu binafsi 37 na vikundi mbalimbali, wengi wao ni majasusi wa Russia ambao hawajakamatwa mpaka sasa. Watu saba, wakiwemo washiriki wa Trump, tayari wamekubali makosa na watano kati yao wamehukumiwa kwenda jela. \n Waliokutwa na hatia \n Kati yao wenye kesi zilizokuwa na umashuhuri mkubwa, ni mshauri wa usalama wa zamani Michael Flynn aliyekiri makosa yake ya kuidanganya Idara ya upelelezi ya makosa ya jinai (FBI) juu ya mazungumzo yake na balozi wa Russia, na Paul Manafort, mwenyekiti wa zamani wa kampeni ya rais, ambaye hivi karibuni alihukumiwa kwa kutenda makosa kadhaa ya jinai. \n Kabla ya kukabidhiwa ripoti hiyo, kulikuwa na hisia zilizoenea kuwa mwendesha mashtaka maalum ataongeza idadi ya wenye kesi za kujibu, lakini hakuna hatua za ziada za kisheria zilizotakiwa kuchukuliwa, kabla ya kutolewa ripoti hiyo kwa Idara ya Sheria. \n Wakati ripoti ikiwa imekabidhiwa, uchunguzi wa Mueller ndio umekamilika ipasavyo, lakini sio matatizo ya kisheria ya rais. \n Katika miezi ya hivi karibuni, Mueller amepeleka sehemu ya uchunguzi wake katika ofisi za waendesha mashtaka wa Marekani mbalimbali, ikiwemo ofisi ya Wilaya ya Kusini, New York, ambako waendesha mashtaka wamefunguwa uchunguzi wakujitegemea kwa Taasisi ya Trump na biashara nyingine mbalimbali binafsi za Trump. \n Mahali kesi ilipofikia? \n Iwapo ripoti ya Mueller itapelekea kuwa rais hana makosa, au kupatikana na makosa na kuondolewa madarakani, au kuna mkanganyiko wa aina fulani, kati ya hali hizi mbadala haijulikani nini hatma yake kwa hivi sasa. \n Kisheria, Barr ataamua sehemu zipi -iwapo zipo- katika ripoti hiyo kuitoa kwa Bunge la Marekani na kwa umma. \n Trump amerejea mara kadhaa kusema kuwa uchunguzi wa mwendesha mshtaka maalum ni “kutafuta mchawi” na anasisitiza kuwa hakuna ushahidi wa kuwa yeye alikula njama na Russia. \n Wakati rais amekuwa akisema “sijali “ iwapo ripoti hiyo itatolewa kwa umma, kunauwezekano ikawa kuna mvutano mkubwa wa kisheria kati ya White House, Idara ya Sheria, mawakili binafsi wa Trump na Bunge kabla ya sehemu au ripoti yote kutolewa. \n Kanuni za Idara ya Sheria zinamtaka Mueller kukabidhi “ripoti ya siri” juu ya yaliyobainika katika uchunguzi wake kwa mwanasheria mkuu, na mwanasheria mkuu huyo “kulijulisha” Bunge juu ya ripoti hiyo. Hakuna sehemu inayomtaka Mueller kutoa ripoti hiyo kwa umma. \n White House \n Msemaji wa White House Sarah Sanders amesema katika tamko lake Ijumaa, “ Hatua zinazofuatia ni uamuzi wa Mwanasheria Mkuu Barr, na tunasubiri mchakato huo kuanza kwenda mbele. White House haijapokea au kupewa muhtsari wa ripoti hiyo ya mwendesha mashtaka maalum.” \n Kokote ambako ripoti hii itaipeleka Marekani kama nchi, kufahamu wapi ilipoanzia na njia iliyopita itakuwa ni kila kitu hata kidogo kuwa muhimu kama vile kuelewa hatma ya uchunguzi huu. \n   \n Mwanzo wa uchunguzi huu \n Uchunguzi uliofanywa na mwendesha mashtaka maalum ulianza Mei 17, 2017, baada ya Naibu Mwanasheria Mkuu Rod J. Rosenstein kutangaza kuwa alikuwa amemteua Mueller kuendeleza uchunguzi uliokuwa unaendelea kufanywa na FBI kuangalia mafungamano kati ya kampeni ya Trump na Russia kuingilia kati uchaguzi. \n Wakati huo, Rosenstein alisisitiza kuwa kuchaguliwa kwa mwendesha mashtaka maalum kusichukuliwe kama ni uthibitisho kuwa kulikuwa na mawasiliano yeyote kinyume cha sheria kati ya kampeni ya Trump na maafisa wa Russia, na kusema kuwa kukabidhi kwake udhibiti wa siku hadi siku wa uchunguzi huo kwa Mueller ulikusudia kuwahakikishia umma kuwa hauna upendeleo wa kisiasa. \n Mueller hakuwa anaanza upya uchunguzi huo. Uchunguzi huo aliokabidhiwa ulikuwa tayari umeanza takriban mwaka mmoja kabla, Julai 31, 2016, baada ya FBI kujua kwamba kunauwezekano kulikuwa makubaliano ya hujma kati ya washauri wa kampeni ya Trump na Russia.. ##
Chama cha kikuu cha Upinzani nchini Tanzania cha CHADEMA kimetangaza rasmi Alhamisi kutoshiriki uchaguzi wa serikali za mitaa utakayofanyika November 24. \n\nChama hicho kinadai kuwa wakishiriki watakuwa wanahalalisha ubatili uliojitokeza katika zoezi zima la uchaguzi kuanzia uandikishaji, wapiga kura hadi wagombea kuwasilisha maombi ya kutaka kuwania nafasi za uongozi. \n Awali vyama vya upinzani nchini humo vililalamikia mchakato wa wagombea wa nafasi mbali mbali wakiwashutumu wasimamizi wa uchaguzi huo kuhusika na njama za kuwaengua wateule wa vyama hivyo vya upinzani. \n Vyama vya CHADEMA na Act Wazalendo ni miongoni mwa vyama vya upinzani ambavyo vimekuwa vikitoa malalamiko hayo kwa sehemu kubwa vikidai kuhujumiwa na wasimamizi wa uchaguzi wa serikali za mitaa katika shughuli ya kuwapitisha wagombea wao. \n Tumaini Makene ni Mkuu wa Idara ya Habari na Mawasiliano ya Chama cha Demokrasia na Maendeleo CHADEMA anasema kamati kuu ya chama chao ilikutana kujadili mustakabali wa uchaguzi huu na na hivyo kufanya maamuzi ya kuwa hakuna haja ya kushiriki katika zoezi ambalo lina dosari nyingi sana kiasi kwamba uchaguzi mzima hautakuwa huru na wa haki. \n Act Wazelendo kinaeleza kuwa wagombea wao takriban elfu mbili wameenguliwa kugombea katika uchaguzi huo bila sababu za msingi. ##
Shirika la Afya Duniani (WHO) Ijumaa limeonya kuwa watu 190,000 wanaweza kupoteza maisha mwaka 2020 barani Africa, iwapo serikali zitashindwa kudhibiti maambukizi ya virus vya corona.  \n\nWHO yatahadharisha vifo zaidi barani Afrika iwapo serikali hazitachukuwa hatua. \n Shirika hilo limetaja utafiti mpya uliyofanywa na ofisi yake Brazzaville uliogundua kuwa kati ya watu 83,000 na 190,000 wanaweza kufa na wengine milioni 29 hadi 44 wataambukizwa katika kipindi hicho. \n Utafiti huo umetolewa ukizingatia vigezo vya utabiri wa maambukizo na inaangaza katika nchi 47 zenye idadi ya watu bilioni 1, WHO imesema katika taarifa yake.  \n Wataalam wameendelea kuonya kuwa Afrika hasa iko katika hatari ya mlipuko wa maambukizo ya COVID-19, kwa sababu ya mifumo duni ya afya, kiwango cha juu cha umaskini, migogoro mbalimbali ya kivita, na uthibitisho wa kuwepo mazingira wezeshi ya maambukizo ya magonjwa ya milipuko.  \n Lakini maambukizo ya virusi yamekuwa yakienea polepole barani humo, ambapo hadi sasa haijafikia idadi kubwa ya maambukizo na vifo vilivyotokea Ulaya, Marekani na sehemu nyingine. \n “Vigezo hivyo vinatabiri kuwepo maambukizi ya polepole, watu wenye umri mdogo ambao wanamagonjwa sugu na kiwango cha chini cha vifo ukilinganisha na kile kilichoshuhudiwa katika nchi zilizoathiriwa zaidi sehemu zilizobakia ulimwenguni,” taarifa hiyo ya WHO imeeleza. \n  “Idadi ndogo ya maambukizo, ni kielelezo cha mlipuko huo kuendelea kwa miaka mingi.” \n Imetayarishwa na mwandishi wetu, Washington, DC. ##
Benki Kuu ya Burundi Ijumaa imechukuwa uamuzi wa kufuta leseni za maduka yote yanayofanya biashara ya kubadilisha fedha za kigeni nchini humo. \n\nKatika barua yake Mkuu wa Benki ya Taifa, Jean Ciza aliowaandikia wamiliki wa maduka hayo amesema “ Kutokana na kukaidi agizo la benki ya taifa la kuheshimu kiwango cha ubadilishaji, na athari za mwenendo huo wa kutoheshimu sheria kwenye uchumi wa taifa, mmenyanganywa leseni za usajili mliokuwa mmpewa.” \n Wamiliki wa maduka ya kubadili fedha za kigeni wametakiwa kuondoa mabango yote yenye kutangaza biashara zao yaliyoandikwa "maduka ya kubadili fedha”, mkuu wa benki ya taifa ameongeza. \n Mkuu huyo amesema maduka ya kubadili fedha katika benki za biashara ndio yataendelea kufanya shughuli hizo. \n Jean Ciza ameongeza kuwa hatua hiyo itaanza kutekelezwa kuanzia tarehe 15 ya mwezi huu wa Februari. \n Burundi inakabiliwa na uhaba wa sarafu za kigeni tangu wafadhili wake kuzuia msaada wa fedha waliokuwa wanatoa kwa taifa hilo. \n Umoja wa Ulaya ambao ulikuwa unachangia kwa kutoa msaada wa asilimia 50 kwenye bajeti ya serikali, ilisitisha msaada huo tangu mwaka wa 2016, ukiishtumu serikali kuvunja haki za binadamu na kukandamiza uhuru wa kujieleza na kutoa maoni. \n Kufwatia mzozo wa kisiasa unaolikumba taifa hilo la Afrika ya kati tangu April 2015, sekta ya utalii ambayo ilikuwa inaipatishia nchi pesa za kigeni imeathirika kwa sababu watali wa kigeni hawasafiri tena kuelekea Burundi.. ##
Kiongozi wa Hong Kong Carrie Lam amesema anafahamu na kuheshimu na kuunga mkono hatua ya serikali yake kuondoa rasmi muswada wa kuwapeleka watuhumiwa China bara ikiwa ni hatua ambayo anatumaini itasaidia mji huo hatimaye kuondokana na maandamano na ghasia.  \n\n“Uamuzi huu ni moja ya maamuzi ya serikali ya Hong Kong .Kama ambavyo muswaada huo ulitangazwa, ulipenedekezwa na kuchukuliwa na serikali. \n Lakini nina hakika mnataka kuuliza msimamo wa serikali kuu. Kwa hiyo niongeze kusema kwamba wakati wote wa mchakato huu serikali kuu ilichukuwa msimamo ulioeleweka kwao kwa nini tunaamua kufanya hivi. “  \n Katika mkutano na waandishi wa habari Lam aliulizwa mara kadhaa kwa nini imemchukua muda mrefu kuchukua hatua hiyo ya kuondoa muswada huo licha ya ghasia mbaya kuongezeka, lakini alikwepa kujibu maswali hayo.  \n Ameondoa muswaada huo ambao uliingiza eneo hilo lililo chini ya udhibiti wa China katika mzozo mbaya zaidi kuliko wowote katika miaka kadhaa. \n Jumatano soko la fedha la Hong Kong –HSI liliongezeka kwa zaidi ya asilimia 4 ikiwa ni mwezi mmoja kabla ya tangazo. Na alhamisi soko liliongezeka kwa asilimia 0.4 ilipofika mchana.  \n Imetayarishwa na mwandishi wetu, Washington, DC.. ##
Shirika la Afya Duniani (WHO) limetahadharisha kuwa katazo la kusafiri kudhibiti kuenea kwa kirusi korona ambacho ni kipya kilichoibuka China linaweza kufeli na kupelekea hali ya kuenea kwa janga hilo kuwa mbaya zaidi duniani. \n\nRipoti za hivi karibuni zinaonyesha idadi iliyothibitishwa ya wagonjwa wenye kirusi hicho kukaribia 12,000, ikiwemo vifo 259, na wagonjwa wengi kati ya hao na vifo vyote vimetokea China. \n Kamati ya masuala ya dharura ya WHO imetangaza kuwa kirusi corona ni tishio la afya ya umma ulimwenguni Alhamisi, na kuibua mapendekezo kadhaa yanayo kusudia kupunguza kasi ya kuenea kwa ugonjwa huo. \n WHO haipendekezi kuweka zuio lolote la kusafiri na biashara pamoja na kuwepo ongezeka la kasi la ugonjwa huo nchini China na haupungui, lakini unaendelea kuenea ulimwenguni. Zaidi ya watu 100 wameripotiwa kuwa na ugonjwa huo katika nchi nyingine 22. \n Ili kukabiliana na hali hiyo, baadhi ya mashirika ya ndege yamesitisha safari zake kwenda China bara. Marekani, ambayo imetangaza maambukizo ya kirusi corona kuwa ni dharura ya umma, inasema itazuia wageni kuingia nchini humo ambao hivi karibuni walikuwa wametembelea China. Australia inasema itachukuwa hatua kama za Marekani. \n Msemaji wa WHO Christian Lindmeier, anasema kufunga mipaka hakuwezi kuzuia kirusi hicho kuingia katika nchi nyingine \n “Kama sote tunavyojua katika matukio mengine ya maambukizi, iwe Ebola au magonjwa mengine, pale watu wanapotaka kusafiri, watafanya hivyo. Na iwapo njia rasmi za kupita zikiwa zitafungwa, watapita katika njia za panya,” amesema Lindmeier. \n “Lakini njia pekee ya kudhibiti maambukizo, kupima iwapo mtu ana homa, kwa mfano, kutambua historia ya safari yake, kujaribu kufuatilia nani anapita katika mpaka wako na kuona iwapo wana dalili zozote za maambukizo ni kupitia mipaka rasmi. \n Lindmeier anasema nchi zinahaki ya kiutawala kuchukua hatua zozote wanazoamini ni bora katika kuwalinda raia wao wasipate maambukizo. \n “Hata hivyo mapendekezo yatafuatwa. Na, iwapo katazo la kusafiri litatolewa, tunatarajia kuwa litakuwa la muda mfupi iwezekanavyo ili watu waweze kuendelea na maisha yao vyema kwa kadiri itakavyowezekana,” amesema Lindmeier. \n “Lakini bila shaka, tuongeze uangalizi na ufuatiliaji ili kuepuka kuenea kwa ugonjwa huo.” \n China inachukuwa hatua kali kuzuia kuenea kwa kirusi corona. Mji wa Wuhan, ambapo ni chimbuko la ugonjwa huo na miji mingine 15 imewekewa karantini, na watu takriban milioni 50 wamekatazwa kutoka nje. \n Pamoja na juhudi hizo, kirusi hicho bado kinaendelea kuenea kwa kasi.. ##
Mnamo mwezi Machi, mwendesha mashtaka maalum Robert Mueller aliwasilisha ripoti yake ya mwisho kwa Mwanasheria Mkuu William Barr bila ya kujibu maswali yenye kutatanisha : Iwapo Rais Donald Trump alijaribu kuzuia uchunguzi usifanyike kujua iwapo Rashia iliingilia kati uchaguzi wa urais mwaka 2016 kwa ajili ya kumsaidia Trump ashinde uchaguzi huo. \n\nHivi sasa Barr amejikuta yuko ndani ya mgogoro mwengine mzito uliomfunika rais huyo : malalamiko makali yaliovujishwa na afisa wa usalama akisema kwamba Trump aliishinikiza Ukraine kuchunguza dosari za kisiasa dhidi ya mgombea urais wa chama cha Demokrat aliyeko mstari wa mbele Joe Biden na mtoto wake, Hunter Biden. \n Pamoja na kuwa uchunguzi umelenga mazungumzo ya simu ya Trump aliofanya Julai 25 na maafisa wa White House katika juhudi zao za kuzuia maelezo ya kina ya mazungumzo hayo, wabunge wa Chama cha Demokrat wanamkosoa zaidi Barr kule kujihusisha kwake katika suala hilo na namna Idara ya Sheria inavyoshughulikia malalamiko ambayo yako chini yake. \n Barr, Wakili mahiri mzoefu Mrepublikan, ilipotoka ripoti ya mwendesha mashtaka Mueller hakupoteza muda wowote kujibu swali hilo kwa umma : Yeye na naibu wake walihitimisha kwamba hakuna ushahidi wa Trump kuzuia uchunguzi. Mbinu alizotumia Barr zilizuwa ukosoaji kwa Wademokrati. Lakini hatua ile ilimwezesha Trump kudai kuwa yeye alikuwa hajakutikana na kosa lolote katika uchunguzi huo. \n Wakati wa mazungumzo hayo, Trump alirejea mara kadhaa kumshinikiza Zelenskiy kuzungumza na Barr na wakili wake Trump, Rudy Giuliani, “ili kupata taarifa za ndani” za madai ya makosa waliotenda huko Ukraine familia ya Biden ambayo hayakuthibitishwa. Trump wakati huohuo alisisitiza jinsi gani Marekani imeipatia Ukraine msaada wa kijeshi. \n White House ilitoa waraka wa Rais Donald Trump wa Julai 25, 2019, uliokuwa na mazungumzo ya simu aliyofanya na rais mpya wa Ukraine Volodymyr Zelenskiy. \n Barr ametajwa mara kadhaa katika malalamiko yaliyoko katika kurasa tisa na waraka wa White House wa Julai 25 wa mazungumzo ya simu kati ya Trump na Rais wa Ukraine Volodymyr Zelenskiy. \n Madai hayo yaliyokuja kwa ghafla yamepelekea Spika wa Baraza la Wawakilishi Nancy Pelosi wiki hii kutoa amri ya kuchunguzwa rasmi mwenendo wa Trump ikiwa ni mchakato wa kutaka kumuondoa katika madaraka ya urais.. ##
Vyombo viwili muhimu vya kurikodi safari ya ndege vinayojulikana kama Black Box vimepatikana katika eneo ambalo ajali ilitokea mara baada ya kuruka kutoka uwanja wa ndege wa kimataifa Addis Ababa, Ethiopia na hivyo sababu za ajali hiyo zitaweza kufahamika baada ya uchunguzi kukamilika. \n\nWachunguzi kutoka shirika la Boeing na Mamlaka ya uchunguzi wa safari Marekani NTSA wamekwenda nchini Addis Ababa, Ethiopia kushiriki katika uchunguzi wa ajali hiyo. \n Ndege hiyo mpya aina ya 737 Max 8 ilianguka dakika sita tu baada ya kuruka kutoka uwanja wa ndege wa Bole kuelekea Nairobi, karibu na mji wa Bishoftu. \n UNEP \n Mkutano wa kimataifa wa Shirika la Mazingira la Umoja wa Matiafa, UNEP, umefunguliwa mjini Nairobi kwa kukaa kimya kwa dakika moja ukitoa heshima kwa abiria 157 waliouawa katika ajali ya ndege ya shirika la Ethopian airlines. \n Joyce Msuya Kaimu mkurugenzi mtendaji wa UNEP. ameeleza masikitiko yake na kutoa rambi rambi kwa familia za waliopoteza maisha na wale wote waliyohusika na msiba huo. \n Kulikuwepo na watumishi 19 wa Umoja wa Mataifa waliokuwa wanaelekea Nairobi kuhudhuria mkutano huo wa baraza kuu la UNEP. \n Ajali Indonesia \n Ndege kama hiyo ya shirika la ndege la Lion ya Indonesia ilianguka mwezi Oktoba, 2018, muda mfupi baada ya kuruka. \n Kazi za kutafuta miili ya abiria zinaendelea. Vyanzo vya habari vinasema kuwa wachunguzi wameanza kazi yao. \n Kenya ilivyoathirika \n Taarifa kutoka Kenya zinasema kuwa nchi hiyo imepoteza raia wake 32. \n Kutokana na ajali hiyo, kumefunguliwa kituo cha kuwafariji wafiwa na kuwapa ushauri nasaha familia za watu waliopoteza ndugu zao. \n Imetayarishwa na Mwandishi wetu, Washington, DC.. ##
Chama cha Democratic cha Marekani kinasheherekea ushindi mkubwa Jumatano kufuatia uchaguzi uliofanyika katika majimbo matatu Jumanne ambapo wamechukua tena udhibiti wa mabaraza mawili ya bunge katika jimbo la Virginia. \n\nUchaguzi huo wa kawaida katika majimbo hayo ulikuwa pia kipimo cha jinsi uchaguzi mkuu wa 2020 utakavyokuwa pale Rais Donald Trump atakapogombania mhula wake wa pili. \n Katika jimbo la kati la Kentucky ambacho hudhibitiwakwa muda mrefu na chamna cha Republican, mgombea wa chama cha Democratic kwa ajili ya kiti cha Gavana Andy Besheer akiwa amepata asilimia 49.2 wakati mpinzani wake wa chama cha Republican Matt Bevin aliyeungwa mkono na Rais Trump hajakubali bado kama ameshindwa. \n Hii itakuwa ni mara ya kwanza katika kipindi cha zaidi ya miaka 23 ambapo mabaraza mawili ya bunge la Virginia na gavana kudhibitiwa na chama cha Demokratic. \n Wachambuzi wanasema inaonekana hili ni wimbi la ushindi wa chama cha Democratic baada ya uchaguzi wa 2018 walipochukuwa udhibiti wa baraza la wawakilishi na pia ni ishara kwamba Warepublican na Rais Trump wanakabiliwa na upinzani mkali uchaguzi wa mwakani.. ##
Shirika la Afya Duniani, WHO, limeripoti kuchukuwa hatua za haraka kukabiliana na mlipuko wa virusi vya Ebola nchini Uganda, huku hatua za madhubuti zikichukuliwa kuhakikisha kwamba watu wanaoishi kwenye mpaka wa Uganda na Jamhuri ya Kidemokrasia ya Congo wanaanza kupokea chanjo dhidi ya Ebola \n\nHadi sasa, visa vitatu vya maambukizi vimethibitishwa ikiwemo kifo kimoja. Taarifa iliyotolewa na msemaji wa shirika la afy aduniani WHO, nchini Uganda Irene Nakasiita, inaeleza kwamba wataalam wa kupambana na ebola wametumwa katika wilaya ya Kasese, mpakani na Jamhuri ya kidemokrasia ya Congo, kuweka mikakati ya dharura kuzuia virusi vya ebola kusambaa kwa umma. \n Hii ni baada ya mtoto mvulana mwenye umri wa miaka mitano kuaga dunia, siku moja baada yake na familia yake kutembelea watu wa ukoo wa katika jamhuri ya kidemokrasia ya Congo. \n Shirika la afya duniani limesema ripoti za Ebola nchini Uganda ni za kutisha, lakini kwa ushirikiano na wizara ya afya ya Uganda, wamekuwa wakieka mikakati ya kujitayarisha dhidi ya ugonjwa huo, na kwamba kinachofanyika kwa sasa, ni kuimarisha mikakati iliyopo kwa kuwshirikisha wadau mbali mbali wakiwemo shirika la msalaba mwekundu. \n Waziri wa afya wa Uganda Jane Ruth Aceng, amesema chanjo dhidi ya ebola katika wilaya ya Kasese na sehemu zilizo karibu, itaanza kutolewa ijumaa hii. \n “Wizara ya afya, shirika la afya duniano na kituo cha kukabiliana na magonjwa ya kuambikaza, wataanza kutoa chanjo dhidi ya ebola kwa watu wanaoaminika kuwa karibu na visa vilivyothibitishwa kabla ya chanjo kutolewa kwa uma, kuanzia juni 14. \n Chanjo hii ni salama na ombi letu ni kwa watu kushirikiana na maafisa wa afya, uhamiaji na usalama kuzuia ebola kusambaa hadi sehemu zingine za nchi”, amesema waziri Aceng. \n Watu wanane waliokaribiana na mtoto aliyeaga dunia wakiwemo wazazi wake, na jamii waliotembelea DRC, wanachunguzwa. Ndugu mdogo na bibi ya marehemu mwenye umri wa miaka 50 wamethibitishwa kuambukizwa. Pikama Ram, ni mkaazi wa wilaya ya Kasese. \n “Watu wana wasiwasi sana kwa sababu tupo mpakani na watu wanavuka mpaka kutoka kila upande bila kujua ni nani mgonjwa na nani si mgonjwa. Tunajua Congo imeathiriwa sana na Ebola na hivyo nasi tupo katika hatari ya kuambukizwa. \n Lakini kuna wengine ambao bado hawajakubali kwa sababu ya kiwango kidogo cha elimu. Wanasema vipimo vya serikali si vya kweli,” amesema Wilayani Kasese, shughuli za sokoni zimepigwa marufuku, sawa na mikusanyiko ya watu kama sherehe za harusi, mazishi na mikutano ya ukumbini. Marufuku imetolewa ya watu kugusana, kusalimiana, huku maafisa wa mpakani wakiimarisha ukaguzi wa watu wanaovuka mpaka.  \n Imetayarishwa na Mwandishi wetu Kennes Bwire, Washington DC.. ##
Tanzania ilitangaza Jumatatu kwamba watu 87 zaidi wameambukizwa virusi vya Corona na kufikisha jumla ya wagonjwa 257 nchini humo. Idadi ya wagonjwa imeongezeka kutoka 147 iliyotangazwa awali, hadi 257. \n\nTaarifa ya wizara ya afya inasema kwamba kati ya walioambukizwa,16 wapo visiwani Zanzibar. \n “Wagonjwa wote walioripotiwa Tanzania bara wanaendelea vizuri isipokuwa wagonjwa wanne wanaopatiwa huduma za wagonjwa wanaohitaji uangalizi maalum”, imesema taarifa ya wizara ya afya ya Tanzania, iliyosainiwa na waziri wa afya Ummy Mwalimu. \n Idadi kubwa ya maambukizi yameripotiwa jijini Dar-es-salaam, ikifuatiwa na Arusha, Dodoma, Mbeya, Kilimajaro, Pwani, Tanga na Manyara. \n “Tunasikitika kutangaza vifo vitatu vilivyotokea jijini Dar es salaam vya watu waliothibitishwa kuwa na maambukizi ya COVID-19,” imemalizia kueleza taarifa ya wizara ya afya ya Tanzania. \n Nchini Kenya wamekataa mpango wa kufungua shughuli katika mahakama ambazo hazina teknolojia ya mawasiliano kupitia kwa njia ya video. \n Gazeti la Business daily linaripoti kwamba Jaji mkuu David Maraga, alitangaza kwamba vikao vya mahakama vitafanyika katika sehemu za wazi kuanzia jumatano, punde tu baada ya wizara ya afya kuidhinisha pendekezo hilo. \n Lakini miungano ya wafanyakazi katika idara ya mahakama, wamesema afya ya wanachama wao ni muhimu zaidi, wakitaka mwelekeo maalum kuwekwa kabla ya shughuli za mahakama kufunguliwa tena. \n Wanataka sehemu zote mahakamani kunyunyuziwa dawa, idadi ya watu wanaohudhuria vikao kudhibitiwa, na wafanyakazi ambao hawana magari binafsi, kusafiriswa na magari ya idara hiyo kutoka nyumbani hadi kazini na kurejea, wafanyakazi wenye umri wa zaidi ya miaka 58 kuruhusiwa kufanya kazi wakiwa nyumbani, miongoni mwa masharti mengine. \n Nchini Ghana rais Nana Akufo Addo, amelegeza masharti ya kuzuia watu kusafiri kutoka sehemu moja ya nchi hadi nyingine, akiendelea kuwahimiza watu kuvaa barakoa. \n Marufuku ya watu kukusanyika na shule kufunguwa, itaendelea kutumika. \n Mipaka ya Ghana itaendela kufungwa kwa wiki mbili zaidi ili kudhibithi maambukizi ya virusi vya Corona. \n Rais Akufo Addo, amesema uamuzi wake umetokana na hali ya kuelewa jinsi virusi vya Corona vinavyosambaa , akisema mafanikio yatatokana na kuongeza idadi ya vipimo, na wagonjwa kupewa matibabu. \n Nchini Zimbabwe, Rais Emmerson Mnangagwa ametangaza kuongeza mda wa watu kusalia makwao kwa wiki mbili zaidi. \n Hata hivyo, shughuli katika machimbo ya madini na utengenezaji wa bidhaa zitaendelea lakini kwa kiwango kidogo. \n Amri ya kwanza ya watu kusalia nyumbani, ilikamalika Jumapili. \n Katika hotuba ya moja kwa moja kupitia televisheni, Mnangagwa amesema lengo kubwa la kuweka amri hiyo, halijafanikiwa, kabla ya kuongeza kwa siku 14 zaidi. \n Ametaja hatua ya kuongeza mda huo kuwa uamuzi mgumu, lakini muhimu sana katika kuzuia maambukizi na vifo kutokana na virusi vya Corona. \n Rais wa Mali Boubou Cisse, ametetea uamuzi wa kuandaa awamu ya mwisho ya uchaguzi wa bunge, akisema ni fursa nzuri ya kurejesha nchi hiyo katika hali ya utulivu. \n Awamu ya kwanza ya uchaguzi huo, uliocheleweshwa sana, ilifanyika wiki tatu zilizopita licha ya mashambulizi na vitisho kutoka kwa makundi ya wanamgambo. \n Wanasiasa wa upinzani wamekumbana na vitisho, ikiwemo kutekwa nyara kwa kiongozi wa upinzani Soumalia Cisse. \n Mali, nchi yenye huduma mbaya za afya, iliandaa uchaguzi jumapili, licha ya janga la virusi vya Corona. \n Nchini Nigeria visa vipya 86 vya maambukizi ya virusi vya Corona vimeripotiwa. \n Maafisa pia wameripoti vifo vya watu 21. \n Nigeria imetangaza kuongeza kasi ya kufanya vipimo vya Corona kati ya raia wake na kuonya kwamba huenda idadi ya maambukizi ikaongezeka sana. \n Watu 627 wameambukizwa virusi vya Corona na 21 kuaga dunia nchini Nigeria, yenye idadi ya juu zaidi ya watu Afrika. \n Imetayarishwa na Kennes Bwire, VOA, Washington DC. ##
Waziri mkuu wa Papua New Guinea, Peter O'neil alijiuzulu Jumapili kufuatia wiki kadhaa za wanachama wa ngazi za juu wa chama kinachotawala kuhamia vyama vingine. \n\nKupitia taarifa iliyowasilishwa kwa nujia ya barua pepe, O'neill, ambaye amehudumu katika wadhifa wa Waziri Mkuu kwa mika saba, alisema amemkabidhi mamlaka aliyekuwa waziri mkuu wa kisiwa hicho cha bahari ya Pacific ya Kusini, Julius Chan. \n O'neill aliongeza kwamba ni matumaini yake hatua hiyo italiwezesha taifa hilo kuuimarisha mchakato ambao umekuwa ukiendelea wa ajenda ya mageuzi ya kisiasa. \n Shirika la habari la Reuters liliripoti kwamba misukosuko ya kisiasa ni jambo la kawaida katika kisiwa hicho chenye ukwasi wa raslimali, lakini pia kinachokumbwa na umaskini mkubwa. \n Oneill amekuwa akikabiliwa na shinikizo la kuondoka mamlakani kwa muda sasa, kufuatia shutuma mbalimbali, ukiwemo ufisadi. \n Umaarufu wake ulionekana kutikisika siku ya Ijumaa wakati wanachama tisa, wakiwemo mawaziri wawili, walipokihama chama kinachotawala.. ##
Serikali ya Marekani imempiga marufuku aliyekuwa mkuu wa polisi wa Uganda Generali Kale Kayihura, pamoja na familia yake, kuingia Marekani. \n\nMarekani ilisema ina taarifa za kuaminika kwamba Kayihura, ambaye alikuwa mkuu wa polisi wa Uganda kati ya mwaka 2005 na 2018, alihusika katika ukandamizaji wa haki za kibinadamu. \n Taarifa iliyotolewa na waziri wa mambo ya nje wa Marekani Mike Pompeo, inasema Generali Kayihura alihusika moja kwa moja katika kuwatesa watu, kufanya ukatili dhidi ya raia wa Uganda, kwa kuunda kikosi maalum katika jeshi la polisi kilichopata amri ya moja kwa moja kutoka kwake na kuwadhulumu raia wa Uganda wakati wa uongozi wake. \n Kulingana na sheria za kimataifa za Marekani, wizara ya mambo ya nje ya Marekani inapokuwa na taarifa za kuaminika kuwahusu maafisa katika serikali za nje, wanaojihusisha na vitendo vya ufisadi, au ukandamizaji wa haki za kibinadamu, maafisa hao na watu wa familia zao wanapigwa marfuku kuingia Marekani. \n Mke wa Kale Kayihura, Angela Umurisa Gabuka, binti wake Tesi Uwibambe, na mtoto wake wa kiume Kale Rudahigwa, nao pia wamepigwa Marufuku kuingia Marekani. \n Serikali ya Marekani imesema hatua dhidi ya Kayihura inatokana na wasiwasi wa kuendelea kwa ukandamizaji wa haki za kibinadamu nchini Uganda na kutaka serikali yake Yoweri Museveni kuheshimu haki za kibinadamu, uhuru wa raia wake na kuwapa uhuru wa kuandaa mikutano ya uma kwa njia ya amani. \n -Imetayarishwa na Mwandishi wetu, Kennes Bwire, Washington DC.. ##
Ofisa mmoja mwandamizi wa wizara ya mambo ya nje Marekani alisema kama pande zote zinafanya kazi kikamilifu wataendelea na utaratibu wa haraka kuiondoa nchi hiyo katika orodha ya ugaidi  \n\nMarekani ilisema Jumatatu itafuatilia kwa karibu dhamira ya dhati ya serikali ya mpito ya Sudan katika kulinda haki za kibinadamu, demokrasia na amani kabla ya Washington kuamua iwapo iiondoe Khartoum kutoka orodha ya Marekani ya nchi ambazo zinafadhili ugaidi. \n Ofisa mmoja mwandamizi wa wizara ya mambo ya nje Marekani alisema kama pande zote zinafanya kazi kikamilifu wataendelea na utaratibu wa haraka kuiondoa nchi hiyo katika orodha ya ugaidi. \n Waziri Mkuu mpya wa Sudan, Abdalla Hamdok, mchumi anayefahamika aliapishwa kuongoza serikali ya mseto nchini humo ambapo uteuzi wake umefanyika miezi minne baada ya kuondolewa madarakani kwa kiongozi wa zamani wa Sudan, Omar al-Bashir ambaye aliongoza nchi hiyo kwa takribani miongo mitatu. \n Ofisa mwingine mwandamizi wa wizara ya mambo ya nje ya Marekani aliongeza kusema kwamba Waziri Mkuu Hamdok alisema vitu sahihi kabisa na hivyo wanatarajia kushirikiana na serikali yake. Marekani itaanza kuangalia kwa makini ahadi za serikali hii ya mseto.. ##
Wamarekani Jumatano waliadhimisha miaka 18 tangu kufanyika kwa mashambulizi ya tarehe 11 mwezi Septemba mwaka 2001 ambayo yalisababisha vifo vya takriban watu 3000, katika majimbo ya New York, Virginia na Pensylvania. \n\nRais Donald Trump alihutubia jamaa na marafiki wa waathiriwa wa mashambulizi hayo kwenye hafla iliyofanyika katika makao makuu ya kijeshi na wizara ya ulinzi ya Marekani, Pentagon, kwenye jimbo la Virginia - nje kidogo ya mji mkuu, Washington DC. \n Trump alisema kuwa Marekani kamwe haitasahau mashambulizi hayo ya kigaidi. \n "Katika siku nne zilizopita, tumewashambulia maadui wetu kwa njia ambayo hawajawahi kushuhudia," alisema Trump bila kufafanua. \n Rais huyo, ambaye alikuwa ameandamana na mkewe, Melania Trump, aidha alisema matukio hayo ya mwaka 2001 yaliwapa ujasiri hata zaidi raia wa Marekani. \n Rais wa zamani wa Marekani, George W Bush, ni kati ya viongozi walioweka shada la maua katika sehemu maalum ya kumbukumbu ya waliopoteza maisha yao siku hiyo nje ya majengo ya Pentagon. Bush ndiye aliyekuwa kiongozi wa Marekani wakati wa mashambulizi hayo. \n Mjini New York, majina ya watu waliouawa wakati wa mashambulizi hayo, yalisomwa katika hafla iliyofanyika kwenye kumbukumbu na bustani maarufu kama "Ground Zero." \n Makamu wa Rais, Mike Pence, aliongoza hafla iliyofanyika mjini Shanksville, Penslvania, karibu na mahali ambapo Ndege ya United Airlines, ilianguka baada ya abiria kukabiliana na magaidi waliokuwa wameiteka, wakiwa na nia ya kushambulia ikulu ya Marekani hapa mjini Washington DC. \n Maeneo mengine mbalimbali ya nchi pia yaliadhimisha siku hiyo. \n Haya yalijiri siku chache baada ya Rais Trump kutangaza kwamba alikuwa amefuta mwaliko aliokuwa ametoa kwa viongozi wa kundi la wanamgambo wa Taliban, kuzuru Marekani kwa mazungumzo ya kutafuta anmani nchini Afghanistan. \n Taliban walishutumiwa kuhusika kwa njia moja au nyingine na mashambulizi hayo. \n Mhadhiri wa chuo kikuu cha New York, Prof. David Monda, aliiambia Sauti ya Amerika Jumatano kwamba Marekani sasa imetambua kuwa haiwezi kutokomeza ugaidi kwa kutumia silaha za kijeshi. \n Monda alisema licha ya hali ya kulinda usalama kwendelea kuimarishwa katika viwanja mbalimbali vya ndege nchini Marekani, bado kuna wasiwasi kuhusu ugaidi kwingineko duniani. \n “Ingawa hapa Marekani takwimu zinaonyesha kwamba ugaidi umepungua, bado kuna maeneo mengine duniani ambayo yanaendelea kuathiriwa mno na vitendo vya ugaidi,” alisema. \n Aliongeza kwamba ugaidi unaotekelezwa na Wamarekani wenyewe, ni changamoto kubwa kwa utawala wa Trump. \n Mashambulizi hayo yalibadilisha kabisa jinsi Marekani inavyotzazama ugaidi na usalama wa kitaifa. \n Siku moja kabla ya maadhimisho hayo, mshauri wa Rais Trump wa masuala ya Uslama wa Kitaifa, John Bolton, alifutwa kazi kufuatia kile rais huyo alisema ni "kuchukua misimamo mikali juu ya masuala ya diplomasia ya kimataifa.". ##
Watu 33 wakiwemo wageni wameuawa katika shambulizi la bomu la kujitoa muhanga katika hoteli ya maarufu ya Medina mjini Kismayo, Somalia. \n\nWanamgambo wa al-Shabaab wanadai kuhusika na shambulizi hilo. \n Vyanzo rasmi vya habari vimesema afisa wa ngazi ya juu kimkoa amesema Jumamosi mshambuliaji wa kujitoa muhanga aliigonga gari iliyokuwa na milipuko katika hoteli ya Medina Ijumaa. \n Ameeleza kuwa watu kadhaa wenye silaha nzito walilazimisha kuingia ndani ya hoteli hiyo huku wakirusha risasi. \n Hoteli hiyo ilikuwa imezingirwa kwa takriban masaa 12 na mapigano kati ya majeshi ya nchi hiyo na washambuliaji hao yalimalizika alfajiri ya Jumamosi. \n Taarifa kutoka kwa rais wa jimbo Ahmed Mohamed zinasema kuwa Wakenya watatu, Watanzania watatu, Wamarekani wawili, Muingereza mmoja na raia mmoja wa Canada ni kati ya watu 26 waliouwawa. \n Pia taarifa hiyo imeeleza kuwa Kuna pia raia wawili wa China waliokuwa wamejeruhiwa. \n Naye afisa wa usalama wa jimbo hilo Mohamed Abdiweli amesema majeshi ya usalama yamefanikiwa kuudhibiti mji huo na gaidi wa mwisho alipigwa risasi na kufariki.. ##
Mwanariadha raia wa Uganda, Jumamosi alishinda dhahabu katika mbio za nyika za watu wazima kwenye mashindano ya kimataifa ya riadha, IAAF yaliyofanyika mjini Aarus, nchini Denmark. \n\nJoshua Kiprui Cheptegei, lishinda kwa kumaliza mbio hizo kwa dakika 31 na sekunde 40 akifuatiwa na mwenzake kutoka nchi hiyo hiyo, Jacob Kiplimo, aliyechukua dakika 31 na sekunde 44 kumaliza mbio hizo. \n Geoffrey Kipsang Kamworor wa Kenya, ambaye ndiye alikuwa anashikilia taji hilo, alichukua nafasi ya tatu. \n Cheptegei amekuwa raia wa Kwanza wa Uganda kuibuka mshindi kwenye mbio hizo za IAAF.  \n Katika mashindano ya IAAF yaliyofanyika nchini Uganda mwaka wa 2017, mwanaridha huyo hakuwa kwa orodha ya kumi bora katika mbio hizo, na ushindi wake wa Jumaosi umetajwa kama wa kushangaza. \n Kwa upande wa wanawake, Mkenya Hellen Obiri, aliibuka mshindi kwa kuchukua dakika 36 na sekunde 14. Dera Didam alikuwa wa pili na dakika 36 sekunde 16, huku nafasi ya tatu ikichukuliwa na Letesenbet Gidey wa Ethiopia.. ##
Mgonjwa wa tatu aliyegundulika kuwa na aina mpya ya kirusi kama cha homa ya mapafu kutoka China yuko Kusini mwa California nchini Marekani, maafisa wa afya wamesema. \n\nKituo cha kudhibiti magonjwa, CDC, kimethibitisha kuwa msafiri kutoka mji wa China, Wuhan – ambako ndio chimbuko la mlipuko wa kirusi hicho – alikutikana na kirusi, Idara ya Afya ya Orange County imetangaza kabla ya saa sita usiku Jumamosi. \n Mgonjwa huyo ametengwa katika hospitali mmoja na hali yake inaendelea vizuri, tamko la idara hiyo limesema. \n Kirusi hicho kinaweza kusababisha homa, kukohowa, kupumua kwa shida na homa ya mapafu. Kirusi hicho ni sehemu ya familia ya kirusi corona ambacho kinauhusiano na virusi vya SARS na MERS ambavyo vilisababisha milipuko siku za nyuma. \n Mgonjwa wa kwanza kupatikana California amegunduliwa baada ya kukutikana na kirusi wagonjwa katika jimbo la Washington, Januari 21 na Chicago, Januari 24. Wagonjwa wote wawili - Washington, mmoja mwanaume, 30, na Chicago, mwanamke, 60, pia walikuwa wamesafiri kwenda China. \n Idadi ya waliokufa kutokana na kirusi hicho imefikia 56 nchini China. China imetoa makatazo kadhaa ya kusafiri katika maeneo yaliyoathiriwa vibaya sana katika nchi hiyo ili kuzuia kuenea kwa kirusi hicho. \n Kadhalika Ubalozi mdogo wa Marekani huko Wuhan umetangaza Jumapili kuwa utawaondoa wafanyakazi wake na baadhi ya raia wake kwa kutumia ndege ya kukodishwa. \n CDC inategemea kuwa Wamarekani zaidi wakutikana na kirusi hicho kipya kilichogunduliwa, ambacho inaaminika kuwa inachukuwa kipindi cha wiki mbili kuweza kujitokeza, wakati idadi ya maambukizo duniani imethibitishwa kukaribia wagonjwa 2,000. \n CDC inawapima wasafiri wanaowasili kutoka Wuhan na ndege na wale wanaounganisha ndege zao kupitia Wuhan. Vipimo hivyo vinafanyika katika uwanja wa ndege wa Atlanta, Chicago, New York, San Francisco na Los Angeles. \n Muongozo kutoka CDC unashauri kuwa watu ambao walikuwa wamekaribiana katika harakati za kawaida na wagonjwa wenye kirusi “hatari ni ndogo” ya kupata maambukizo.. ##
Baraza la mahakimu katika mahakama ya serikali kuu ya New York halijampata na hatia ya hongo na rushwa mfanyabiashra wa ki-lebanon Jean Boustani, shahidi mkuu katika kesi ya rushwa iliyoitumbukiza Msumbiji katika mzozo mkubwa wa kiuchumi.  \n\nBoustani alipatikana hana hatia baada ya a kesi iliyosikilizwa kwa wiki sita kuhusiana na tuhuma za ubadhirifu wa dola blioni 2 ikiwa ni pigo kubwa kwa waendesha mashtaka wa serikaloi ya marekani. \n Boustani anafaniya kazi kampuni ya ujenzi wa meli ya dubai ya Privinvest. Na kati ya 2013 na 2014 makampuni ya usalama yanayomilikiwa na Msumbiji yalichukua mkopo wa dola bilioni 2 kutoka benki za Uswisi Credit Swiss na VTB ya Rashia, ili kununua meli za kijeshi na uvuvi kutoka Privinest. Lakini serikali ilpolitangaza deni hilo mwaka 2016, taifa hilo maskini la kusini mwa Afrika lilitumbukia katika mzozo mkubwa wa kifedha. Marekani inadai kwamba angalau dola milioni 200 ya mkopo huo ziliztumiwa kuwahonga wanasiasa na maafisa wa vyeo vya juu wa serikali. \n Boustani alikiri aliwalipa mamilioni ya dola maafisa wa Msumbiji kwa ajili ya kupata kandarasi ya vifaa hivyo lakini, anasisitiza kwamba ilikuwa malipo ya halali na wala si mrungura. \n Bostani alikamatwa mwezi januari katika Jamhuri ya Dominica na kusafirishwa hadi Marekani. \n Katika ushahidi wake mfanyabaishara huyo alidai kwamba sehemu ya fedha hizo zilitumiwa kugharimia kampeni ya rais Filipe Nyusi mwaka 2014. \n Fedha zilitolewa wakati Nyusi alikua waziri wa Ulinzi. Alishinda katika uchaguzi huo na akachaguliwa tena mwaka 2019. \n Waendesha mashtaka wa Marekani walichukua kesi hiyo kwa sababu deni hilo ambalo halikulipwa liliuziwa wawekezaji wa Marekani. \n   \n Waendesha mashtaka wamesema wawekezaji walidanganywa bila ya kuelezwa njama ya rushwa iliyokuwepo kuhusiana na mkopo huo. \n Mkopo ulipotangazwa mwaka 2015 Shirika la Fedha la Kimataifa, IMF, lilisitisha msaada wake kwa Msumbiji na sarafu kuporomoka mara moja. \n Chama tawala cha Msumbiji FRELIMO kinakanusha kwamba Nyusi alifanya kosa lolote lakini chama kikuu cha upinzani RENAMO kimemtaka ajiuzulu. \n Washirika watatu wa Boustani walikiri mapema kwamba wanahatia.. ##
Afrika Mashariki na kila pembe ya dunia sherehe za siku ya wanawake zimefanyika ambapo kumekuwepo na maandamano, mikutano na wito wa kuwepo usawa na ubunifu katika kuleta mabadiliko ya wanawake. \n\nUN \n Katibu mkuu wa Umoja wa Mataifa (UN) Antonio Guterres amesema usawa wa jinsia na haki za wanawake ni msingi wa maendeleo duniani. \n Ethiopia \n Huko Ethopia shirika la ndege la Ethopia Airlines limeadhimisha siku hii kwa kuandaa safari ya ndege kutoka Addis Ababa hadi Oslo iliyosimamiwa na wanawake pekee yao kuanzia marubani hadi wafanyakazi wote ndani ya ndege hiyo. \n Ufaransa \n Huko Paris shirika la haki za binadamu la Amnesty International liliandaa mkusanyiko mbele ya ubalozi wa Saudi Arabia kutowa wito wa kufunguliwa wanawake watatu wanaharakati wa haki za binadamu wa Saudi Arabia walio kizuizini bila ya kufunguliwa mashtaka. \n Brussels \n Wanawake pia wakiwa wamenyanyua mabango yao juu wamekusanyika nje ya Bunge la Ulaya wakiadhimisha siku hii, wakipinga uonevu dhidi ya tofauti ya mishahara baina yao na wanaume, uvunjifu wa amani na kukosekana haki katika maeneo mengi. \n Korea Kusini \n Katika mji mkuu wa Korea Kusini wa Seoul wanawake walikusanyika kuzungumzia changamoto zinazowaathiri na suluhisho kwa ubaguzi wa kijinsia na namna ya kupambana na unyanyasaji huo wa kingono. \n Ufilipino \n Maandamano yalifanyika pia huko Ufilipino dhidi ya rais wao Rodrigo Duterte kwa kuwadhalilisha wanawake, na kutoa usawa wa kijinsia. \n Sherehe za mwaka huu zimefanyika wakati kuna wanawake wengi walofanikiwa kuingia katika jukwa la kisiasa katika maeneo mbali mbali ya dunia. \n Imetayarishwa na Mwandishi wetu Abdushakur Aboud, Washington, DC. ##
Kampuni ya kutengeneza ndege ya Boeing ilitangaza Jumatano kwamba itatoa dola milioni mia moja kwa familia, serikali na mashirika yasiyo ya kiserikali ya Ethiopia na Indonesia, ili kusaidia famila na jamii za watu waliopoteza maisha yao kwenye ajali mbili za ndege muundo wa 737 MAX. \n\nKwa mujibu wa shirika la habari la Reuters, hatua hiyo ni katika juhudi za kuimarisha taswira ya kampuni hiyo ambayo hadhi yake imeshuka kwa kiwango kikubwa katika siku za karibuni, \n Hii ni kufuatia ajali ya mwezi Machi mwaka huu iliyozua utata, ambapo abiria wote 157 wa ndege ya shirika la Ethiopia Airlines waliokuwa safarini kutoka Addis Ababa, Ethiopia, kwelekea Nairobi Kenya na ile ya ndege ya shirika la Indonesia Airlines iliyotokea mwaka wa 2018. \n Mkurugenzi mkuu wa kampuni hiyo, Dennis Mullenburgh, alisema kupitia taarifa, kwamba pesa hizo zitatolewa kwa kipindi cha miaka kadhaa ijayo. \n Hata hivyo, hakutoa mfedha hizo, wala utaratibu utakaofuatwa. \n Boeing inaendelea kuchunguzwa na taasisi mbalimbali na inakabiliwa na takriban kesi 100 zilizowasilishwa na familia za waathiriwa wa ajali hizo mbili.  \n Kwa jumla, watu 346 walipoteza maisha yao kwenye ajali hizo mbili.. ##
Schiff anasema hatua za Trump kabla na baada ya uchaguzi zinathibitisha amefanya makosa \n\nMbunge mdemokrat Adam Schiff alilinda kwa nguvu zake zote kuendelea kwa uchunguzi wa kamati yake juu ya mafungamano ya rais Trump na Russia kati kati ya madai kutoka kwa rais wa Marekani na warepublikan wengine kwamba mbunge huyo ajiuzulu uenyekiti wa kamati hiyo. \n Schiff ni mwenyekiti wa kamati yenye nguvu ya masuala ya Ujasusi na Usalama. Licha ya ripoti ya mwendesha mashitaka mkuu William Barr kusema kwamba ripoti ya Mueller inamwondolea Trump tuhuma za kwamba kampeni yake imeshirikiana na Russia , Schiff anasema hatua za Trump kabla na baada ya uchaguzi zinathibitisha kwamba amefanya makosa. \n “Nafikiri ni kukosa heshima,nafikiri ni kukosa kufuata taratibu nafikiri ni kukosa uzalendo na ndio nafikiri ni ufisadi" mbunge huyo alisema katika ufunguzi wa kikao cha kamati yake Alhamisi. \n Imetayarishwa na Sunday Shomari. ##
Barr alitoa muhtasari wa kurasa nne kuhusu ripoti ya Mueller kuhusiana na shutuma za kampeni ya Trump kushirikiana na Russia. \n\nMwenyekiti wa kamati ya sheria ya Bunge amemtaka mwanasheria mkuu William Barr kutoa maelezo ya mwendesha mashitaka maalum Robert Mueller ambayo duru zinaeleza kwamba taarifa ya Mueller ilikuwa mbaya zaidi kwa rais Trump kuliko Bar alivyolieleza Bunge la Marekani. \n Barr alitoa muhtasari wa kurasa nne Machi 24 kuhusu ripoti ya Mueller kuhusiana na shutuma za kampeni ya Trump kushirikiana na Russia ili kuvutia matokeo ya uchaguzi upande wake. \n Barr amesema timu ya Mueller haikupata ushahidi wowote wa Trump kushirikiana na Russia au wafanyakazi katika kampeni zake kushirikiana au kufanya kazi na Russia. \n Mwanasheria mkuu huyo pia alisema Mueller hakuhitimisha kama kama rais hakuingilia kati uchunguzi huo na kuongeza haikutajwa kama hana hatia. Barr alisema yeye na naibu wake Rod Rosenstein waliamua kwamba hakuna ushahidi wa kutosha kumshitaki rais na kuingilia kati haki. \n Imetayarishwa na Sunday Shomari.. ##
Mataifa ya Afrika yametuma barua kwa baraza la haki za binadamu la Umoja wa Mataifa kuliomba kuitisha kikao cha dharura kujadili ubaguzi na ukatili wa polisi.  \n\nBarua hiyo iliyosainiwa na nchi 54 imeandikwa na Balozi wa Burkina Fasoka katika Umoja wa Mataifa kwa niaba yao. Msemaji wa baraza hilo ameliambia shirika la habari la Ufaransa, AFP. \n Katika barua hiyo Afrika inaliomba shirika hilo la UN kushughulikia masuala ya haki za binadamu kufungua mjadala wa dharura kuzungumzia ubaguzi. \n Mjadala huo utaangalia ubaguzi unavyokiuka haki za binadamu, ukatili wa polisi dhidi ya watu wenye asili ya kiafrika na vitendo vya ukatili dhidi ya waandamanaji wanaoshinikiza kuondolewa kwa mfumo kandamizi na wakikatili wa polisi. \n Ombi hilo linataka mjadala huo kufanyika wiki ijayo wakati baraza hilo litakaporejea kwenye kikao chake cha 43, baada ya kusitishwa kutokana na janga la COVID-19. \n Hatua hiyo imekuja baada ya familia ya George Floyd, jamaa wa waathirika wa ukatili wa polisi pamoja na takriban mashirika yasiyo ya kiserikali 600 kuliomba baraza hilo kufungua mjadala wa dharura juu ya suala hilo. \n Ili ombi kama hilo liweze kukubaliwa na baraza hilo, linahitaji kuungwa mkono na angalau taifa moja.. ##
Wizara ya Mambo ya Nje na Ushirikiano wa Afrika Mashariki nchin Tanzania, imekamilisha kuandaa rasimu ya Sera ya Mambo ya Nje itakayo tambua mchango wa diaspora kwenye juhudi za kuleta maendeleo ya taifa. \n\nNaibu Waziri wa wizara hiyo, Damas Ndumbaro, alieleza hayo wakati akijibu swali la msingi lililoulizwa na Mbunge wa Gando (CUF), Othuman Omari Haji, aliyetaka kujua mpango wa serikali wa kuandaa sera mpya ya mambo ya nje umefikia hatua gani. \n Dkt Ndumbaro: "Wizara yake imekamilisha uandaaji wa Rasimu ya Sera ya Mambo ya Nje kama ilivyopendekezwa na wadau wakati wa kufanya tathmini ya utekelezaji wa Sera ya Mambo ya Nje ya mwaka 2001." \n Vyanzo vya habari vimeripoti kuwa rasimu hiyo iko katika hatua ya kusambazwa kwa wadau mbalimbali kama vile wizara, idara na taasisi za serikali, sekta binafsi na Taasisi zisizo za kiserikali, ili kupata maoni yanayolenga kuboresha zaidi. \n Rasimu hiyo ina maeneo mapya ambayo yamejumuishwa katika sera iliyopendekezwa ni pamoja na kutambua na kuwajumuisha diaspora kwenye juhudi za kuleta maendeleo ya taifa, kutambua mihimili mingine kama wadau wa sera (Bunge na Mahakama) na kuzingatia mikakati na mipango ya muda mrefu ya nchi na Jumuiya za Kikanda na Kimataifa. \n Ripoti hiyo inaeleza kuwa utekelezaji wa sera hiyo itafika hadi ngazi ya wilaya na mikoa, vijana na tasnia ya michezo na burudani kutumika kama njia ya kuitangaza Tanzania nje. \n Jengine ni kuwa rasimu ya sera inaelekeza nchi kuimarisha uhusiano na nchi nyingine yanayolenga kukuza uchumi wa nchi kwa kuzingatia mipango ya muda mfupi na mirefu ya serikali.. ##
Taasisi nyingine ya Afrika, Inernational Conference of the Great Lakes Region – CIGRL- imeshauri Jumatatu kura za uchaguzi wa urais huko Jamhuri ya Kidemokrasi ya Congo (DRC) kuhisabiwa mara nyingine. \n\nKauli hiyo imeongeza shinikizo kwa sauti nyingine zinazoitaka Kinshasa kurekebisha mzozo huo wa matokeo ya uchaguzi ambao unaweza kuchochea vurugu na uvunjifu wa amani. \n Hata hivyo upigaji kura wa December 30, 2018, ulisifiwa kuwa ni hatua ya kwanza ya kidemorkasia ya makabidhiano ya madaraka kwa njia ya uchaguzi katika kipindi cha miongo kadhaa tangu nchi hiyo ijipatie uhuru kutoka Ubelgiji. \n Uchaguzi huu pia ni mwanzo wa enzi mpya baada ya nchi hiyo kuwa chini ya utawala uliogubikwa na vurugu kwa miaka 18 ya utawala wa Rais Joseph Kabila. \n Lakini makundi yanayofuatilia uchaguzi yalizungumzia mapungufu mbalimbali ya uchaguzi ikiwemo mashine za kupigia kura ambazo zilikuwa na matatizo. \n Pia kumekuwa na malalamiko mbalimbali kuhusu utendaji wa viwango vya chini kwenye vituo vya kupigia kura, na kugubikwa na mazungumzo ya masuala ya kidemokrasia katika nchi hiyo yenye watu takriban milioni 80. Shirika hilo lina nchi wanachama 12 ikiwemo DRC.. ##
Viongozi wa nchi za Jumuia ya Asia Mashariki wamefungua rasmi mkutano wao wa 14 mjini Bankok, Thailand, Jumatatu wakiungana na viongozi kutoka jumuiya ya maendeleo ya kiuchumi ya Asia Kusini, ASEAN. \n\nViongozi wa ASEAN walimaliza mkutano wao wa 35 wa siku tatu leo huko mjini Bankok kwa kutangaza makubaliano juu ya mikataba minne muhimu ya biashara kati ya jumuia hiyo yenye wajumbe 16 . \n Akizungumza na waandishi habari hii leo baada ya kumalizika kwa mkutano wa ASEAN waziri mkuu wa Thailand Prayuth Chan-Ocha amesema huu ulikuwa mwaka wa mafanikio kwa jumuia hiyo iliyoweza kujenga misingi endelevu ya ushirikiano kwa miaka ijayo. \n Waziri Mkuu Chan Ocha alimkabidhi uenyekiti unaobadilika kila mwaka wa Jumuia hiyo kwa Waziri Mkuu wa Vietnam Nguyen Xuan Phuc ambaye amepongeza mafanikio hayo muhimu. \n Waziri Mkuu wa Vientam  \n Kwa hakika ni nafasi nzuri sana kwa Vietnam kuchukua uwanachama wa ASEAN kwa mwaka 2020, ambao utaadhimisha miaka 5 tangu jumuia hiyo kuweka misingi madhubuti ya maendeleo kwa miongo mitano ijayo. Wanachama wa ASEAN wataendelea kukuwa pamoja kiuchumi kihistoria na kiutamaduni kwa faida ya wakazi wake. \n Kwa upande wake Waziri Mkuu wa Japan Shinzo Abe amepongeza maendeleo yaliyofikiwa ambapo viongozi wamesema wanatarajia kutia saini mkataba muhimu wa biashara huru RECP utakaounda Jumia kubwa kabisa ya biashara dunia. \n Jumuia hiyo ya kikanda inaungwa mkono nachina na inawajumuisha pia wanachama 10 wa ASEAN pamoja na Korea Kusini, japan india Australia na New Zealand.  \n Mvutano kati ya Marekani na China \n Mkataba huo umepata umuhimu mkubwa kutokana na vita vya biashara kati ya Marekani na China, ambapo nchi za Asia zinahisi kuna haja ya kuwepo na Jumiya yenye nguvu ya biashra huru pindi kuna matatizo kati ya mataifa makuu ya biashara duniani. \n Licha ya kwamba Rais Trump hakuhudhuria mkutano huo waziri wa biashara wa Marekani Wilbur amesisitiza kwamba nchi yake inaendelea kujihusisha kwa dhati katika ushirikiano na nchi hizo za Asia. \n Mshauri wa usalama wa kitaifa wa Marekani Robert O Brien amesema Marekani itawasaidia marafiki zake wa ASEAN kutetea uhuru wake akiituhumu China kutaka kupanua nguvu na ushawishi wake katika kanda hiyo. \n Ameongeza kuwa kanda hii haina haja ya kuwa na enzi mpya ya ubeberu ambapo nchi kubwa inaweza kuwatawala wengine. Marekani iko tayari kuwasaidia marafiki zake wa ASEAN kulinda uhuru wa mipaka yake. \n Viongozi 7 kati ya 10 waliamua kususia mkutano wa tatu wa viongozi kati ya nchi za Asia kusini na Marekani hii leo huko Bankok kutokana na Rais Trump kutohudhuria mkutano wa ASEAN and ule wa nchi za Asia Mashariki ulofunguliwa hii leo. \n Mkutano huo wa 14 wa nchi za Asia Mashariki unatarajiwa kuzungumzia zaidi juu ya masuala ya biashara kati ya nchi zao ugomvi wa biashara kati ya China na Marekani na masuala mengine ya kimataifa.  \n Imetayarishwa na Mwandishi wetu, Abdushakur Aboud, Washington, DC.. ##
Rais wa Kamisheni ya Umoja wa Ulaya (EU) Urusla von der Leyen Jumatano ameitisha mkutano wa wafadhili mbalimbali utakaofanyika Mei 4, kuchangia fedha kwa ajili ya utafiti wa kutengeneza na kusambaza ulimwenguni chanjo dhidi ya COVID-19. \n\nAkizungumza katika mkutano wa waandishi wa Habari uliofanyika kupitia teknolojia ya video huko Brussels, Von der Leyen ameiita chanjo itakayopatikana “ ni njia bora ya pamoja katika kutokomeza virusi vya corona.” \n Rais huyo amesema kongamano hilo pia litachangia kwa ajili ya kuboresha matayarisho ya majanga na pia kuchochea shughuli za upimaji na matibabu. \n Amesema wakati ikipatikana chanjo, kitachofuatia ni wao kushughulikia jinsi gani ya kusambaza hiyo chanjo duniani kote. \n Von der Leyen amesema kongamano hilo litaandaliwa nchini Brussels lakini litaendeshwa kwa njia ya mtandao na nchi zitatoa ahadi ya michango yao. \n Imetayarishwa na mwandishi wetu, Washington, DC.. ##
Umoja wa Afrika umesema katika taarifa yake Jumatano uchaguzi uliofanyika Jamhuri ya Kidemokrasia ya Congo (DRC) 2018, ambapo pia wabunge wa taifa na majimbo walipigiwa kura ulifanyika kwa amani. \n\nHata hivyo wamekiri kuwa kulikuwa na changamoto mbalimbali ikiwemo usafirishaji wa vifaa vya kupigia kura. \n "Kufanyika kwa uchaguzi huu ni ushindi mkubwa kwa watu wa DRC," umesema ujumbe huo. \n "Ujumbe wetu unaamini kwamba matokeo ya uchaguzi yatakuwa yanakwenda sambasamba na matakwa ya wapiga kura."  \n SADC yapongeza uchaguzi DRC \n Wakati huo huo Jumuiya ya Maendeleo ya Kusini mwa Afrika (SADC) imesema Jumatano uchaguzi wa urais nchini Jamhuri ya Kidemokrasia ya Congo (DRC) ulikwenda vizuri kwa kiasi fulani pamoja na kuwepo matukio mbalimbali ya vurugu ambayo yalisababisha baadhi ya watu kushindwa kupiga kura. \n Tamko hilo la jumuiya ya SADC unakinzana na madai ya wagombea wa upinzani kwamba uchaguzi huo wa Disemba 30 uligubikwa na kasoro kadhaa na kauli ya mbunge mwandamizi wa Marekani kwamba uchaguzi huo "ulikuwa siyo huru na haki." \n Angola na Afrika Kusini niwashiriki muhimu wa DRC kwa miaka kadhaa, lakini uhusiano uliingia doa kwa kukataa kwake kuachia madaraka baada ya kumalizika rasmi kwa muhula wake mwaka 2016. \n Wachambuzi wa masuala ya kisiasa wanaeleza kuwa kauli ya kuwa uchaguzi ulikwenda vizuri iliyotolewa na SADC ni muhimu kwa uhalali wa utawala wa rais yeyote ajakaye shinda nchini DRC. \n "Pamoja na changamoto zilizojitokeza wakati wa uchaguzi, waangalizi wetu wamethibitisha kuwa uchaguzi kwa kiasi fulani ulisimamiwa vizuri," ujumbe wa SADC ulieleza katika taarifa yake. \n Uchaguzi uliruhusu "Wakongo walio wengi kutimiza haki yao ya kupiga kura." \n Taarifa hiyo ilieleza pia kuwa asilimia 59 ya maeneo ya kupigia kura walioshuhudia yalifunguliwa kwa wakati, shughuli ya kuhesabu kura zilifanyika kwa uwazi na askari polisi waliokuwa wanalinda uchaguzi huo walifanya kazi yao kwa weledi. \n Waangalizi wa SADC wamesema wengi wa wapiga kura walitekeleza haki yao ya kikatiba.. ##
Katika hotuba yake baada ya kula kiapo Bolsonaro ambaye ni kapteni wa zamani wa jeshi aliahidi kupunguza sheria za bunduki kuwaruhusu raia wema kumiliki silaha, na kuwaandaa watoto kwa ajili ya soko la ajira na sio uanamgambo wa kisiasa \n\nMwanasiasa wa mrengo wa kulia Jair Bolsonaro ameapishwa kama Rais wa Brazil akitoa ahadi ya kupambana na rushwa, uhalifu na uchumi ulioanguka. \n Kapteni wa zamani wa jeshi ambaye amekuwa akiitwa Donald Trump wa Brazil, aliapishwa kushika madaraka siku ya Jumanne huko Brasilia. Rais wa Marekani, Donald Trump alimpongeza Bolsonaro kupitia Twitter akimueleza “Marekani ipo pamoja nawe. Rais huyo wa Brazil alijibu pia kwenye Twitter “chini ya ulinzi wa mungu, tutaleta mafanikio na maendeleo kwa watu wetu. \n Bolsonaro ni kiongozi wa karibuni katika mfululizo wa viongozi wa mrengo wa kulia duniani kote ambaye ameingia madarakani huku akiwa dhidi ya wakuu wa chama. \n Katika hotuba yake baada ya kula kiapo Bolsonaro aliahidi kupunguza sheria za bunduki kuwaruhusu raia wema kumiliki silaha, akiongeza kinga kwa vikosi vya usalama ambavyo vinatumia silaha nzito na kuwaandaa watoto kwa ajili ya soko la ajira na sio uanamgambo wa kisiasa.. ##
Idadi ya maambukizi duniani Alhamisi imefikia watu million 2,088,425, vifo  vilivyokwisha thibitishwa ni 139,419 na wagonjwa laki 520,000 walipona, kituo cha WorldOMeter kinachofuatilia maambukizi ya Covid 19 ulimweguni kimeripoti..  \n\nMarekani \n Marekani bado iko mbele kuliko mataifa mengine kwa idadi kubwa ya maambukizi ambapo idadi imeongezeka kufikia 640,041 kufikia sasa, vifo vilikuwa 31,002, huku wagonjwa 48,000 wakithibitishwa kupona. \n Afrika Mashariki \n Tanzania \n Katika Kanda ya Afrika Mashariki na maziwa makuu, Tanzania kwa mara ya kwanza Jumatano imeripoti idadi kubwa ya maambukizi. Watu 29 walikutwa na ugonjwa wa corona baada ya kufanyiwa vipimo na hivyo kufanya idadi ya jumla kufikia 88, imesema ripoti ya wizara ya afya ya nchi hiyo. Watu 4 wamefariki, 11 walipona. \n Rwanda \n Nchini Rwanda idadi ya maambukizi hadi jana ilikua 136 baada ya visa vipya 2 kuripotiwa. Wagonjwa 54 walipona. Lakini kituo cha taifa kinachopima magonjwa ya kuambukiza kimesema, wagonjwa wote waliopona na kurudi nyumbani lazima wafanyiwe vipimo vingine vya haraka ili kuhakikisha kwamba afya yao ni salama.  \n DRC \n Jamuhuri ya Kidemokrasia ya Congo (DRC) inaendelea kuongoza kwa idadi kubwa ya maambukizi ambapo hadi jana ilifikia 267 baada ya visa vipya 13 kuripotiwa. Watu 22 wamefariki kutokana na corona, 23 walipona. \n Uganda \n Uganda maambukizi yaliokwisha thibitishwa hadi sasa ni 55. Huko Kenya idadi ya maambukizi ilifikia 225 jana baada ya visa vipya 9 kuripotiwa. Tayari watu 10 wamefariki kutokana na ugonjwa huo, 53 walipona, imesema ripoti ya wizara ya afya ya nchi hiyo. \n Bara la Ulaya \n Huko bara la ulaya, ubelgiji inaonekana kusumbuliwa zaidi kuliko nchi zingine za bara hilo. Taifa hilo limeripoti maambukizi mapya elfu 1,236 pamoja na vifo 417 katika saa 24 zilizopita. \n Spain ambayo ilikuwa imepata afweni siku kadhaa zilizopita imeripoti maambukizi mapya elfu 2,157 na vifo 318 mnamo saa 24 zilizopita. \n Italy, Ufaransa, Ujerumani, Uingereza na Uholanzi hazijaripoti maambukizi mapya kwa siku ya pili mfululizo. \n Sweden haikuripoti kisa kipya, Norway imeripoti kisa kimoja katika saa 24 zilizopita. \n Russia \n Russia imeripoti maambukizi mapya elfu 3 na 448 pamoja na vifo 34 katika saa 24 zilizopita. \n China \n China imeripoti visa vipya 46 tangu jana, Korea Kusini imeripoti maambukizi mapya 22, Japan haikuripoti kisa kipya tangu jana. \n Iran \n Iran pia ambayo ilikabiliwa na wimbi la maambukizi siku za nyuma haikuripoti maambukizi mapya. \n Amerika Kusini \n Katika kanda ya Amerika kusini, Mexico imeripoti maambukizi mapya 448 na vifo 43 katika saa 24 ziliz. ##
Upungufu mkubwa wa mafuta umesababisha maelfu ya wafanyakazi wa Sudan kushindwa kwenda kazini na badala yake wakingojea katika mistari mirefu ya msongamano wa magari katika vituo vya kujaza mafuta.  \n\nHali hiyo imesababisha serikali ya mpito kuanzisha utaratibu wa kutoa mafuta ili kujaribu kukabiliana na tatizo kubwa la kiuchumi linalotokana na ukosefu wa mafuta ya petroli. \n Baadhi ya watu wamekuwa wakisimama kwa siku kadhaa kwenye mistari mirefu ya msongamano wa magari unaofikia takriban kilomita kadhaa tangu kuanza tatizo la upungufu wa mafuta mwishoni mwa wiki iliyopita. \n Kabla ya upungufu wa mafuta kulikuwepo na upungufu wa mkate jambo ambalo limesababisha hali ngumu kwa serikali mpya inayojaribu kuleta mabadiliko na maisha bora baada ya kupinduliwa kwa Omar Al Bashir mwaka 2019. \n Maafisa wa serikali wanasema upungufu wa mafuta hivi sasa unatokana na kuharibika kwa bomba la mafuta kutoka kiwanda cha kusafisha mafuta. \n Zaidi ya hayo kusambaza mafuta na uagizaji wa bidhaa unakabiliwa na tatizo la upungufu wa fedha za kigeni na usafirishaji.. ##
Serikali ya Marekani inataka waziri wa zamani wa fedha wa Msumbiji, Manuel Chang, kuwajibishwa kwa jukumu lake katika kashfa ya deni lenye thamani ya dola bilioni 2, ambalo limelitumbukiza taifa hilo la kusini mashariki mwa Afrika katika mzozo mkubwa wa kifedha. \n\nMsumbiji inamtaka waziri huyo anayeshikiliwa Afrika Kusini kurudishwa nyumbani. \n Waziri Chang alikamatwa Johanesburg akielekea Dubai na ripoti ya mwandishi wetu huko Afrika Kusini, Anita Powell, inaeleza kwamba mahakama moja ilisikiliza kesi yake na mawakili wa Msumbiji na Marekani walitowa hoja zao kuthibitisha nchi gani anahitajika zaidi. \n Kesi inayohusisha mabara manne \n Marekani inamtaka kwa kuhusika katika kesi kubwa ya ubadhirifu wa mali unaohusisha mabara manne, Afrika, Amerika ya Kaskazini, Ulaya na Asia. Chang ni moja wapo wa darzeni za watu walohusishwa katika pande zote za Bahari ya Atlantic. \n Mashtaka yaliyofunguliwa katika mahakama ya wilaya ya mashariki ya New York yanamtuhumu Chang na watu kadhaa baadhi ambao hawajatajwa bado kwa kubuni mradi wa usafiri wa baharini kama jukwa la kukusanya fedha ili kujitajirisha na kwa makusudi kuchukuwa sehemu ya mkopo kujilipa kwa njia ya hongo karibu dola milioni 200, pamoja na maafisa wa serikali ya msumbiji na watu wengine. \n Baada ya ombi la Marekani \n Na mara tu baada ya ombi la Marekani kufika katika mahakama ya Afrika Kusini kumtaka akabidhiwe Marekani, msumbiji iliwasilisha ombi kupinga jambo hilo na kumtaka arudishwe nyumbani. Lakini kufuatana na maafisa wa Afrika Kusini, Maputo haijatowa hati ya kukamatwa kwake kwa hivyo haifahamiki kwa nini wanamtaka. \n Mkopo huo wa siri ulisababisha taifa hilo linalopakana na Bahari ya Hindi kukabiliwa na shida kubwa ya deni hata kupelekea wananchi wake kukosa baadhi ya huduma muhimu za umaa. \n Huduma hizo zinajumuisha kukarabati barabara na kuendesha hospitali za serikali. Serikali imeshawakamata karibu watu 18 kuhusiana na kashfa hiyo. \n Lakini wakosoaji wa Serikali wanasema wanashaka kama kuna kitu kitakachofanyika kuhusiana na waliyokamatwa au hata kushtakiwa nchini Msumbiji kutokana na kesi hiyo. \n Kauli ya Jaji \n Jaji wa Afrika Kusini anayesikiliza kesi hiyo, William Schutte, amesema hakuna kinachofahamika juu ya kesi hii. Anasema inaonekana wanajikuta katika tukio la kisheria ambalo halijawahi kutokea. \n Schutte hivi sasa anakabiliwa na jukumu kubwa la kuamuwa iwapo Chang asafirisahwe, na ikiwa hivyo ndivyo apelekwe wapi. \n Wakili wa Chang, Willie Vermuelen ameeleza bayana kwamba mteja wake angelipendelea arudishwe nyumbani na kumhimiza jaji kutafakari juu ya ombi hilo. \n Waziri wa Mambo ya Nje \n Waziri wa Mambo ya Nchi za Nje wa Afrika Kusini aliviambia vyombo vya habari vya nchi hiyo wiki iliyopita kwamba nchi hiyo itamruhusu arudishwe Msumbiji. \n Mwendesha Mashtaka nchini humo, JJ du Toit alikasirishwa na matamshi hayo na kusema kuwa waziri wa sheria ndiye mwenye mamlaka ya juu katika suala hilo. \n Chang alikuwepo mahakanani akiwa ametulia wakati wakili wakibishana. Waziri huyo wa zamani aliyekuwa anaelekea katika sherehe ya kifamilia Dubai kupitia Afrika Kusini hivi sasa anarudishwa rumande hadi kesi yake itakaposikilizwa tena machi 7.  \n Imetayarishwa na Mwandishi wetu Abdushakur Aboud, Washington, DC.. ##
Mashirika yanayotetea haki za binadamu, Amnesty International na Human Rights Watch yanaishutumu serikali ya Tanzania kwa kukandamiza vyombo vya habari, mashirika yasiokuwa za serikali na hata wanasiasa nchini humo. \n\nNo media source currently available \n Katika ripoti yao mpya iliyotolewa leo mjini Nairobi mashirika hayo yanasema yamefikia hitimisho hilo baada ya mahojiano na Waandishi wa habari 80, waandishi wa blogi, wanasheria, wawakilishi wa asasi zisizo za kiserikali, wanachama wa vyama vya siasa na hata maafisa wa serikali ya Tanzania. \n Kauli zao zimedhihirisha jinsi serikali ya Rais John Magufuli inavyonyanyasa waandishi wa habari na wanasiasa ambao walikuwa wanatekeleza haki yao ya uhuru wa kujieleza na kushiriki katika harakati za siasa nchini humo. Ripoti hiyo imeeleza kuwa ukadamizaji huo ulianza tangu mwaka 2015. \n Akizungumza na waandisha wa habari wakati wa kuzinduliwa kwa ripoti hiyo, mtafiti wa shirika la la kimataifa la Amnesty Ronald Ebole , amesema Ripoti hizo zinaonyesha jinsi mamlaka za Tanzania zilivyokiuka haki ya uhuru wa kujieleza, uhuru wa kushirikiana na uhuru wa vyombo vya habari. \n Ripoti aidha inaeleza jinsi serikali ilivyofunga baadhi ya vyombo vya habari kwa kuandika maudhui yaliyonekana kukosoa serikali. \n “Mwezi Julai Magufuli alipiga marufu shughuli za kisiasa na wanasiasa kadha wa upianzani wakakamtwa na kushtakiwa . Mbunge wa Kigoma Mjini nchini Tanzania Zitto Kabwe anaelezea kuwa taifa la Tanzania linapitia wakati mgumu sana kuhusiana na masuala ya haki za binadamu. \n Ripoti hiyo pia inaeleza Sera na Matukio kadamizi yanayodaiwa kunyamazisha vyombo vya habari na kuzidisha hofu kwa wenye kupaza sauti hasa tangu kukamatwa kwa mwandishi wa habari za uchunguzi nchini Tanzania, Erick Kabendera. \n Zitto aidha anasema dunia haipaswi kunyamza visa vya dhulma vikiendelea nchini tanznai \n Ikiwa bado ni mwaka mmoja kabla ya uchaguzi mkuu wa tanznia ,Mashirika ya Amnesty na human rights watch yanaitaka serikali kuonyesha nia ya kulinda uhuru wa kujieleza kama inavyolindwa katika katiba. \n Imetayrishwa na mwandishi wetu, Hubbah Abdi, Kenya.. ##
Hivi karibuni Balozi wa Marekani nchini Kenya Kyle McCarter alisababisha mjadala mkubwa kwa wadau wa lugha ya Kiswahili alipotuma ujumbe wake wa Tweet kwa Wakenya katika Kiswahli fasaha na kuzua gumzo mtandaoni. \n\nAlituma ujumbe huo kuwaeleza wananchi wa Kenya alivyo na furaha kutumikia nafasi hiyo yenye changamoto mpya na kueleza dhamiri yake ya kushirikiana na Serikali ya Kenya kwa ajili ya kuleta maendeleo. \n Baada ya kukabidhi utambulisho wake kwa Rais Uhuru Kenyatta, ikiwa yuko tayari kuanza majukumu yake rasmi bega kwa bega aliandika ujumbe Machi 12, 2019, katika tweet, “Tutafanya kazi pamoja” \n Lakini wiki iliyofuatia Balozi McCarter alituma ujumbe mwengine wa Kiswahili na kuanzisha mjadala. Hakuwa tu amejaribu kutumia Kiswahili cha kawaida lakini alitumia lugha iliyokuwa imechanganyika na lugha ya Sheng- ya wenyeji - kutaka kukonga nyoyo za watu wa Kenya kwamba anafahamu utamaduni wao. \n Katika kuuelezea ufisadi alisema : “Corruption - ni Kama mbwa kubwa na nono. Anakuja Kwa Boma lako kila siku, anaingia ndani ya ghala lako na kukula chakula chako. Unampapasa kisha anaenda kwa boma nyingine. Na wananchi wanashangaa kwa nini wako na njaa. Lakini kama Thievery, mbwa huyo angekuwa Mg’ondi, mngemfukuza!” \n Kilichofuatia ni mjadala ulioanzishwa na wafuasi wa tweet zake wengine wakimpongeza na baadhi yao wakisahihisha sentensi za ujumbe wake. \n Wakili wa Nairobi Ahmednassir Abdullahi alituma ujumbe kwa balozi akisema: “Ni ukweli, uwazi , uaminifu, ujumbe wa moja kwa moja bila ya kumumusa maneno japokuwa inauma Bwana Balozi...” \n Ali 'Mwamvita' Manzu alimjibu kwa kusema : “Bwana Balozi, nina uhakika umeandikiwa au umebadili kupitia mtandao wa Google, hata hivyo si vibaya. Ila ilivyo sahihi, Mbwa mkubwa wala sio mbwa kubwa. Jibwa ndio kubwa. Samahani ila lazima urekebishwe kwa matumizi bora ya lugha na isiwe bora lugha. Kumradhi.” \n Ali Manzu, ambaye ni mtangazaji wa Kituo cha televisheni cha KTN alisisitiza kumwambia mwanadiplomasia huyo kuwa Kiswahili kama vile lugha nyingine inataka uwe na ufasaha na siyo ilimuradi kuzungumza. \n  “Ninajaribu kwa uwezo wangu wote kujifunza kutoka kwa marafiki zangu. Mimi sijakuwa fasaha. Ili kuweza kutuma ujumbe huu kwa Kiswahili, pamoja na mapungufu, baadhi ya malengo ni muhimu. Kufahamu majibu yote ni changamoto, lakini itabidi nifanyie kazi haya yote,” amesema McCarter katika majibu yake. \n Hili lilikuja siku kadhaa baada ya ujumbe wake wa tweet wenye masahara Mei 30, 2019, kuhusu hafla ya Chai ya Asubuhi ya Maombi ya Taifa. \n Alisema : Viongozi wa Kenya wanaomba na kutaka msamaha kwa madhambi ya wizi katika Maombi ya Taifa ya 17 ya Chai ya Asubuhi ya kila mwaka. Kwa hakika ni mwanzo mzuri kwa taifa kuelekea katika mafanikio ambayo wananchi wanastahili kuyapata. Kila moja lazima atekeleze jukumu lake. #stopthesethieves.” \n Ikiambatana na ujumbe huu wa Balozi ilikuwa ni picha ya video ya Rais Uhuru Kenyatta na Naibu wake William Ruto na viongozi wengine wakicheza huku wameshika fimbo, wakiwemo morani wa Kimasai wakati wananchi wakishangilia. \n Mara nyingine tena balozi alikuwa katika mjadala na mchambuzi wa kisiasa Makau Mutua alipomtahadharisha kuwa asije akadanganywa. \n “Balozi usifanywe mjinga. Wanafanya hili kila mwaka na hawachukui hatua yoyote. Huku ni kuonyesha unafiki kamili. Wengi walioko katika picha hiyo walitakiwa wawe jela kwa kile unachokiita “wizi,” Prof Mutua alituma tweet na kuongeza : \n Balozi kile unachoshuhudia katika ngoma za msafara wa wezi tafrija ya udanganyifu. Inanikumbusha kikundi cha mashetani cha wanga na waovu wanaouzingira mzoga, katika hali hii, ikiwa ni Kenya.. ##
Shirika la kuwahudumia wakimbizi la Umoja wa Mataifa linaripoti kuwa watu milioni 71 duniani wamelazimika kuhama makazi yao kwa sababu ya vita, unyanyasaji na migogoro, ikiwa ni idadi ya juu kabisa ya wikimbizi kufikiwa tangu UNHCR kuundwa miaka 70 iliyopita. \n\nShirika hilo linaiita idadi hiyo ya milioni 70.8 ni ya siku za nyuma kwa sababu mgogoro wa Venezuela haukujumuishwa. Shirika hilo linakadiria kuwa takriban wananchi wa Venezuela milioni 4 wamekimbia nchi yao, lakini wengi wao hawajaomba hifadhi ya ukimbizi rasmi, ikiwafanya wasiweze kuhisabiwa na wakimbizi wengine. \n Mwaka 2018, ripoti hiyo inasema, vita na migogoro viliwalazimisha takriban watu milioni 26, nusu yao watoto, kukimbia nchi zao. Zaidi ya watu milioni 41 walilazimika kukimbia makazi yao ndani ya nchi, wakikimbia majumba yao lakini bado wakiishi ndani ya mataifa yao. \n Ripoti hiyo imesema zaidi ya thuluthi mbili za wakimbizi wote duniani wanatokea nchi tano tu – Sudan Kusini, Syria, Afghanistan, Somalia, na Myanmar. \n Kwa mwaka wa tano mfululizo, Uturuki ilipokea idadi ya juu kabisa ya wakimbizi, ikifuatiwa na Uganda, Sudan, Pakistan, na Ujerumani. \n Balozi wa Umoja wa Mataifa wa Shirika la Wakimbizi Filippo Grandi amesema takwimu zinaonyesha kuwa nchi tajiri duniani hawabebi mzigo mkubwa kabisa wa wakimbizi. \n “Unaposema kuwa nchi za Ulaya zinampango wa dharura wa wakimbizi au Marekani au Australia – Hapana,” Grandi amesema. \n “Wengi kati ya hao wakimbizi ukweli ni kuwa wako katika nchi zilizoko jirani na vita na, bahati mbaya, inamaana nyingi katika nchi hizo ni maskini au zenye vipato vya kati. Na ndiko migogoro ilipo. Na huko ndipo tunatakiwa tuaangaze.”   Grandi ameiambia VOA nchi za Kiafrika zilizoko kusini mwa jangwa la Sahara zinaendelea kuwa ni zenye migogoro ya zamani, inayojirudia na mipya. “Old – ni mfano wa Somalia. Inayojirudia au kutokea mara kwa mara – kwa mafano Burundi au DRC, Sudan Kusini, inayojirudia zaidi kuliko nchi zote. Migogoro mipya – mfano wa hali ya baadhi ya maeneo yanayo zungumza Kiingereza Cameroon. Hali hii kwa namna fulani ni mpya. Kuna wakimbizi 30,000 kutoka Cameroon huko Nigeria na kuna idadi kubwa ya wananchi Cameroon walilazimika kuhama makazi yao nchini mwao. \n Grandi anasisitiza kuwa wakimbizi wanataka kurudi makwao. Kwa bahati mbaya, wanalazimika kuishi katika hali isifahamika hatma yake kwa vipindi virefu kwa sababu hatua ya kupata suluhisho la tatizo lao inaendelea kuwa ni ngumu. \n Amesema kuwa vita vipya ambavyo vinasababisha wakimbizi wengi zaidi zinazuka haraka zaidi kuliko vile suluhisho la migogoro hiyo inavyoweza kupatikana kwa watu ambao wamelazimika kuhama makazi yao. \n Kati ya watu zaidi ya milioni 70 ambao walilazimika kuhama makazi yao mwaka 2018, ripoti ya UNHCR inasema chini kidogo ya wakimbizi 600,000 waliweza kurejea nchini mwao, na wengine 92,400 tu waliweza kupelekwa kuishi nchi nyingine.. ##
Waandamanaji walikusanyika kwenye uwanja mashuhuri mbele ya jengo la Post kuu mjini Algiers wakidai wanataka mageuzi kamili ya mfumo wa serikali, huku maafisa wa polisi wakitumia mabomba ya maji kujaribu kuwatawanya.  \n Tangu kuanza malalamiko ya wananchi hadi kujiuzulu kwa Rais wa muda mrefu Abdelazizi Bouteflika wiki 9 zilizopita polisi wamekuwa wakisimama kando na kuwaangalia wakiandamana. Lakini hii leo wameonekana wakikabiliana na waandamanaji na kujaribu kuwatawanya. \n Maandamano yalitokea muda mfupi tu baada ya wabunge kumchagua spika wa baraza kuu la bunge Abdelkader Bensalah, kuwa rais wa muda baada ya kujiuzulu kwa rais wa muda mrefu Abdelaziz Bouteflika, anayeugua, wiki iliyopita kutokana na maandamano makubwa ya wananchi. \n  \n Kulingana na katiba ya Algeria, Bensalah, mwenye umri wa miaka 77 ataongoza nchi kwa mda wa siku 90 zijazo na kutayarisha uchaguzi wa rais katika kipindi hicho. \n Akizungumza baada ya kuchaguliwa Bensalah amesema, " ni lazima tuwachiye wananchi wa Algeria nafasi ya kumchagua rais wanaomtaka kwa haraka iwezekanavyo.". ##
Wakati makadirio ya bajeti ya nne ya serikali ya Tanzania ya awamu ya tano yakitarajiwa kusomwa bungeni jijini Dodoma, Alhamisi, bado takwimu rasmi zinaonyesha kuna utekelezaji duni wa bajeti ya maendeleo licha ya makusanyo ya ndani kuongezeka. \n\nHali hiyo inatokana na kile kilichoelezwa na serikali kwamba kiwango kikubwa cha makusanyo kinatumika kulipa Deni la Taifa na mishahara ya watumishi wa umma. \n Kwa mujibu wa gazeti la Nipashe,taarifa zilizowasilishwa bungeni wakati wa Bunge la Bajeti, zinaonyesha utekelezaji wa bajeti ya maendeleo kwa miaka yote mitatu, yaani kuanzia 2016/17 uliokuwa wa bajeti ya kwanza ya serikali ya awamu ya tano hadi 2018/19, umekuwa chini ya asilimia 50 karibu kwa wizara zote, huku baadhi ya wizara zikiwa hazijapewa hata senti moja.  \n Kamati ya Kudumu ya Bunge ya Bajeti ilieleza bungeni wakati wa Bunge la Bajeti mwaka 2018 kuwa, kati ya mafungu yote 47 ya wizara mbalimbali yaliyostahili kupata fedha za maendeleo mwaka wa fedha 2017/18, ni mafungu 16 tu yaliyokuwa yamepata fedha kwa zaidi ya asilimia 50 hadi Machi 31, 2018.  \n Kamati hiyo iliweka wazi kuwa hali hiyo inatokana na kiasi kikubwa cha fedha zinazokusanywa na serikali, kutumika kulipa Deni la Taifa. \n Kamati hiyo ilibainisha kuwa kwa mwaka wa fedha 2017/18, hadi kufikia Februari 2018, serikali ilikuwa imetumia Sh. trilioni 5.54 kulipa Deni la Taifa. Kati yake, Sh. trilioni 4.094 zilitumika kulipa madeni ya ndani na Sh. trilioni 1.446 kwa madeni ya nje. \n "Kulingana na Tathmini ya Uhimilivu wa Deni, deni letu ni himilivu kwa asilimia 34.4 ukilinganisha na ukomo wa asilimia 56. \n "Hata hivyo, ukilinganisha makusanyo ya ndani yanayotokana na kodi na malipo ya Deni la Taifa, utaona kuwa mpaka Desemba 2017, makusanyo ya ndani yalikuwa Sh. trilioni 7.678 na malipo ya Deni la Taifa mpaka Februari yalikuwa Sh. trilioni 5.54. \n "Ni kwamba kiasi kikubwa cha makusanyo ya ndani kinakwenda kulipa Deni la Taifa," Jitu Soni, aliyekuwa Makamu Mwenyekiti wa Kamati ya Bajeti, alisema.  \n Nayo Ripoti ya Mdhibiti na Mkaguzi Mkuu wa Hesabu za Serikali (CAG) kwa mwaka 2016/17, uliokuwa wa kwanza kwa serikali ya awamu ya tano kukaguliwa, ilionyesha malengo ya makusanyo ya serikali kwa mwaka huo wa fedha yalifikia asilimia 94, lakini fedha za miradi ya maendeleo zilizotolewa zilikuwa chini ya asilimia 50.  \n Akizungumza na gazeti la Nipashe kuhusu mapungufu hayo, Waziri Kivuli wa Fedha na Mipango, Halima Mdee, alisema kuwa ili kukabiliana na utekelezaji duni wa bajeti ya maendeleo, serikali inapaswa kuruhusu taasisi za nje kuja kufanya tathmini ya kifedha (credit rating). \n Mdee ambaye pia ni Mbunge wa Kawe (Chadema), alisema anaamini kwa kuruhusu taasisi huru kufanya tathmini ya kifedha nchini, kutaisaidia Tanzania kupata mikopo yenye riba nafuu badala ya mikopo ya masharti magumu ya kibiashara inayopewa kwa sasa. \n "Kwa hali ilivyo sasa, ninaona kuna haja kuruhusu taasisi huru zije kutufanyia 'credit rating' ili itusaidie kama taifa kujua deni letu halisi likoje," Mdee alisema na kuongeza: "Kwa kutofanyiwa credit rating, benki nyingi za kimataifa zenye mikopo ya riba nafuu zitaendelea kuogopa kutukopesha kwa sababu hazina uhakika kama tutalipa au la. Matokeo yake tutaendelea kukopa kwa masharti magumu ya kibiashara. \n "Sheria yenyewe ya Deni la Taifa imepitwa na wakati. Ni sheria ya miaka ya 1970. Hoja yetu hapa ni kwamba; tuwe na sheria inayoitaka serikali kukopa pale tu inapotaka kutekeleza miradi yenye uhakika wa kurejesha fedha na kulipa deni," alisema. \n Wakati Mdee akishauri hayo, Mbunge wa Kigoma Mjini, Zitto Kabwe, anaona kuna haja Bunge liunde kamati maalum ili kufanya ukaguzi wa Deni la Taifa. \n Wakati wa mjadala wa makadirio ya mapato na matumizi ya Wizara ya Fedha na Mipango kwa mwaka 2019/20 bungeni jijini Dodoma Jumatatu iliyopita, Zitto alimwomba Spika wa Bunge, Job Ndugai, kuunda kamati kwa ajili ya kufanya ukaguzi wa deni hilo, akidai takwimu zinazotolewa hivi sasa si sahihi. \n Kiongozi huyo wa ACT-Wazalendo alisema usimamizi wa deni hilo ni tatizo, akiwataka wabunge kutazama ripoti za Mthibiti na Mkaguzi Mkuu wa Hesabu za Serikali (CAG) kwa miaka miwili iliyopita. \n “Kwa sababu takwimu za sasa hivi siyo sahihi, mimi hapa nimesoma ripoti mbili za CAG; ya mwaka 2018 na ya mwaka 2019, inaonyesha kuna tatizo kubwa sana katika utunzaji wa kumbukumbu. \n “Nakuomba Mheshimiwa Spika, uruhusu ukaguzi maalum ili tuweze kujua tunadaiwa nini na tunadaiwa na nani kwa sababu inawezekana kuna madeni hewa," Zitto alisema.. ##
Kamanda wa majeshi ya kusini mwa Libya Khalifa Haftar, amewahimiza wanajeshi wake kuendelea kupigana na wanajeshi wa serikali, ili kuudhibiti mji wa Tripoli na kuwapa funzo maadui zao. \n\nKamanda huyo amekaidi wito wa Umoja wa Mataifa (UN) uliokuwa unataka pande zote mbili kusitisha mapigano na kusema mwezi mtukufu wa Ramadhan ulioanza Jumatatu nchini Libya, ni mwezi wa vita vitakatifu. \n Matamshi yake yanajiri masaa machache baada ya Umoja wa Mataifa (UN) kutoa wito wa kusitisha vita kwa muda wa wiki moja ili kuruhusu msaada wa kibinadamu kuwafikia zaidi ya watu 50,000 ambao wamekoseshwa makao kufuatia vita hivyo. \n Wanajeshi wa Haftar – Libyan national Army LNA, ambao wameunda serikali yao wameshindwa kuiangusha serikali ya Tripoli inayotambuliwa kimataifa. \n Haftar amesema Ramadhan haijawahi kuwa sababu ya kusitisha mapigano ya awali, yaliyomsaidia kuteka miji ya mashariki ya Benghazi na Derna, alipokuwa anapanua utawala wake na nchi kuingia katika machafuko baada ya kuangushwa kwa utawala wa Muammar Gaddafi, mwaka 2011. \n Haftar, ambaye alikuwa Jenerali wa Muammar Gaddafi, anashikilia sehemu za kusini mwa Libya zenye idadi ndogo ya watu lakini yenye utajiri mkubwa wa mafuta, na sasa anajaribu kuteka mji mkuu wa Tripoli. \n Mapigano mapya yanatishia juhudi za uchimbaji mafuta, kuongeza idadi ya wahamiaji kuelekea ulaya na kutatiza mipango ya UN ya kuandaa uchaguzi mkuu utakaomaliza uhasama kati ya serikali mbili za mashariki na magharibi. \n Imetayarishwa na mwandishi wetu, Washington, DC.. ##
Katibu Mkuu wa Umoja wa Mataifa, Antonio Guterres alisikitishwa na shambulizi hilo na alitoa wito kwa pande zote huko Mali kuonesha hatua za kudhibiti ghasia za visasi, kulingana na taarifa iliyoelezwa na msemaji wa Umoja wa Mataifa, Stephane Dujarric \n\nWatu takribani 95 waliuwawa huko kati kati ya Mali siku ya Jumatatu wakati watu wenye silaha waliposhambulia kijiji kimoja usiku kucha na kuwafyatulia watu risasi pamoja na kuchoma moto nyumba zao. Msemaji wa wizara ya mambo ya ndani nchini Mali, Amadou Sangho alieleza kwamba angalau watu 19 hawajulikani walipo. \n Mwandishi mmoja karika eneo aliiambia Sauti ya Amerika kwamba shambulizi lililenga kijiji cha Sobanetou karibu na kati kati ya mji wa Mopti. Aliendelea kueleza kwamba idadi ya vifo huwenda ikaongezeka na kuvuka 100. Ripoti za awali zilieleza kwamba kijiji hicho wanachoishi watu wenye asili ya Dogon kilionekana kushambuliwa na wapiganaji wenye asili ya Fulani. \n Katibu Mkuu wa Umoja wa Mataifa, Antonio Guterres alisikitishwa na shambulizi hilo na alitoa wito kwa pande zote huko Mali kuonesha hatua za kudhibiti ghasia za visasi, kulingana na taarifa iliyoelezwa na msemaji wa Umoja wa Mataifa, Stephane Dujarric. \n Mivutano imekuwepo nchini humo kwa miaka kadhaa kati ya wakulima wa kabila la Dogon na wafugaji wa kabila la Fulani. Machi 23 takribani watu 160 wa kabila la Fulani waliuwawa wakati watu wenye silaha waliposhambulia kijiji cha Ogossagou katika eneo hilo hilo. Wakulima wa kabila la Dogon walishutumiwa kufanya shambulizi hilo. \n Mjumbe katika kundi linaloangalia matatizo ya kimataifa, Jean-Herve Jezequel aliandika katika ripoti baada ya mauaji ya mwezi Machi kwamba wakulima hao wamekuwa kundi la wanamgambo wenye silaha wakieleza kwamba wanahitaji kuilinda jamii yao kama vikosi vya usalama vya Mali haviwezi kufanya hivyo. \n Alieleza kwenye ripoti hiyo kwamba kuwepo silaha za vita na nia ya wapiganaji wa makundi ya jihadi yamefungua milango ya viwango tofauti vya ghasia zinazohusu makabila.. ##
Matokeo ya Utafiti wa Human Rights Watch yanaonyesha kuwa polisi wa Kenya wamewaua raia wasiopungua 21 kiholela kwa kutumia nguvu kupita kiasi katika mitaa ya mabanda jijini Nairobi tangu Agosti 21, 2018. \n\nPolisi walaumiwa \n Polisi nchini Kenya mara nyingi wamekuwa wakituhumiwa kutumia nguvu kupita kiasi na uvunjifu wa sheria wakati wakitekeleza majukumu yao. \n Ripoti mpya iliyochapishwa Jumatano na Shirika la haki za binadamu Human Rights Watch limegundua kuwa polisi walikuwa wamehusika katika mauaji ya watu wasiopungua 21 tangu Agosti 2018, katika maeneo mawili ya makazi yasiyo rasmi nchini Kenya. \n Vipi Isaac alipoteza uhai wake? \n Mnamo Aprili 28, 2017 jioni, Isaac Kamau Mwangi aliondoka nyumbani kwa mama yake katika kitongoji cha Kayole mjini Nairobi kwenda kuchukua gari lake katika eneo la kuosha magari. \n Dada yake Ruth Mumbi anasema hizo ndio zilikuwa saa za mwisho kuwa hai. \n "Alikuwa amepiga magoti akiwaomba watu waliokuwa wanataka kumuua," Mumbi amesema, akielezea kile mmoja wa watu walioshuhudia tukio hilo alichowaambia familia. "Kitu pekee ambacho mwendesha bodaboda alichosikia ni mlio wa risasi na ndugu yangu akipiga kelele, akiita jina langu. Nikaja kufahamu siku ya pili kwamba alikuwa ameuawa na maafisa wa polisi." \n Familia ya Kamau \n Rafiki zake wanamkumbuka Kamau kuwa ni mtu aliyekuwa anafanya kazi yake ya udereva wa teksi kwa bidii, na familia inamkumbuka kama baba aliyekuwa anawapenda watoto wake wawili. Kwa polisi, yeye alikuwa ni mhalifu wa kutumia silaha aliyekuwa anatafutwa na polisi. \n Mwandishi wa VOA nchini Kenya ameripoti kuwa halmashauri ya kutathmini utendakazi wa maafisa wa polisi nchini Kenya, IPOA, inaeleza kuwa tangu mwaka jana imekuwa ikichunguza visa 133 vinavyohusiana na matumizi ya nguvu kupita kiasi kutoka kwa maafisa hao. \n Matokeo haya ya utafiti kutoka kwa shirika hilo la kimataifa linalofuatilia haki za kibinadamu, yanaonyesha kuwa polisi nchini Kenya mara kwa mara wameshindwa kuzingatia sheria katika ufuatiliaji wa mauaji yanayoripotiwa mikononi mwao, kuchunguzwa na kuwahukumu wale wanaopatikana kuhusika katika mauaji hayo. \n Eneo lililoathiriwa na mauaji \n Mitaa ya mabanda ambayo yametajwa kuathirika na mauaji haya ni Dandora, Mathare, Eastleigh, na Kayole. Tangia Agosti 21, 2018, Human Rights Watch linaeleza kuwa watu hao 21 kutoka Dandora na Mathare wamepoteza maisha yao mikononi mwa maafisa wa polisi kwa tuhuma kuwa walikuwa wahalifu. \n Utafiti huo unaonyesha kuwa shirika hilo liliwahoji watu 35 wakiwemo mashahidi, familia za waathirika, wafanyabiashara katika mitaa hiyo, wahudumu wa hospitali kadhaa jijini Nairobi na wanaharakati wa haki za kibinadamu katika mitaa hiyo iliyotajwa. \n Human Rights Watch \n Human Rights Watch inanukuu chanzo cha habari katika kikosi cha polisi nchini Kenya chenye taarifa juu ya orodha ya majina ya watu ambao wanalengwa kuuliwa na maafisa wa polisi. Orodha hiyo inajumuisha watu waliofarakana na maafisa fulani wa polisi na vile vile wale wanaojihusisha katika wizi wa kimabavu. \n Mojawapo wa visa vinavyotajwa na Human Rights Watch katika utafiti wake ni kwamba Aprili 17,2019, kikundi kinachoaminika kuwa sehemu ya kikosi cha maafisa wa polisi maarufu kwa jina la “The Pangani Six” kiliwaua wanaume watano na mvulana mmoja katika maeneo tofauti. \n Tarehe hii, vile vile Human Rights Watch linanukuu mashahidi wawili katika kitongoji cha Mlango Kubwa, kwamba walishuhudia maafisa sita wa polisi wakimkamata kijana wa miaka kumi na saba kwa tuhuma za kuhusika katika wizi, kilichofuatia baadaye, hata baada ya kijana huyo kukiri kutokuhusika katika wizi huo, waliwaona maafisa hao wakimburura nje ya nyumba yake, kumfanya kupiga magoti na kumfyatulia risasi na kumuua hatua chache kutoka katika nyumba yake. \n Mazoea ya polisi  \n Hivi ni baadhi tu ya matukio mengi ambayo utafiti huu unavinukuu kuwa ni mazoea ya maafisa wa polisi nchini Kenya kuwakamata vijana, kisha kuripotiwa kutoweka mikononi mwa maafisa wa polisi na kisha baadaye miili yao kupatikana katika hifadhi za maiti viungani mwa jiji kuu la Kenya. \n Afisa Mkuu wa Mawasiliano wa Shirika la Human Rights Watch, Afrika Mashariki, Audrey Wabwire ameieleza VOA Swahili kuwa utafiti huu unajenga picha mbovu ya maafisa wa polisi wanaopaswa kulinda maisha ya wananchi. \n Utafiti huu pia umezingatia mauaji mikononi mwa maafisa wa polisi, mauaji yanayofungamana na ghasia za uchaguzi na shughuli za kupambana na ugaidi jijini Nairobi na maeneo mengine ukanda wa kaskazini Mashariki na Pwani ya Kenya. \n Polisi hawakujibu tuhuma \n Juhudi za kuzungumza na msemaji wa polisi Charles Owino na msemaji wa serikali ya Kenya Cyrus Oguna hazikufua dafu kwani hawakuwa wanapokea simu. \n Hata hivyo, halmashauri ya kufuatilia na kutathmini utendakazi wa maafisa wa polisi nchini Kenya IPOA, inaeleza kuwa imekuwa ikifuatilia sababu za mauaji wa watu zaidi ya mia moja, mengine yayo yakiwa yanayowalenga maafisa wa polisi jinsi anavyoeleza mwenyekiti wa halmashauri hiyo Ann Makori. \n Asasi hiyo ya polisi pia imelaumiwa katika ripoti hiyo kwa kushindwa kuisaidia halmashauri hiyo inayofuatilia utendakazi wake. \n Imetayarishwa na Mwandishi wetu, Kennedy Wandera, Nairobi. ##
Rais wa Marekani Donald Trump yuko safarini kuzuru Dayton, Ohio na El Paso, Texas, Jumatano ikiwa ni ziara ya maombolezo ya mauaji ya watu 31 yaliyotokea wikiendi iliyopita. \n\nZiara ya Trump katika miji hiyo miwili inakuja huku mjadala ukiendelea kuhusiana na sheria ya umiliki wa bunduki, na kukosolewa kwa matamshi ya Trump kuhusu wahamiaji wasiokuwa na stakabadhi, ambayo yametajwa kuwa matamshi ya ubaguzi wa rangi. \n Watetezi wa sheria kali za umuliki wa bunduki, walikutana karibu na White House, wakitaka baraza la senate kupigia kura mswada uliopitishwa na baraza la wawakilishi linalodhibitiwa na Wademokrati, unaotaka watu wanaonunua bunduki, kufanyia ukaguzi wa kina kuhusu historia yao. \n Imetayarishwa na mwandishi wetu Washington, DC.. ##
Mwanzilishi, ambaye pia ni Mkurugenzi wa kampuni ya mawasiliano ya China, Huawei – Ren Zgengfei, amesema kampuni hiyo imekuwa ikijitayarisha kukabiliana na katazo la biashara lililotolewa na Marekani. \n\nAmeeleza kuwa kampuni yake haitapata shida yoyote kwa kukosa kutumia vifaa maalum vya kunasa mawasiliano vinavyotengenezwa Marekani. \n Idara ya viwanda na usalama katika Wizara ya Biashara ya Marekani, imeiweka kampuni ya Huawei na washirika wake katika orodha ya makundi ya kampuni zinazokatazwa kuuza au kuhamisha teknolojia za Marekani. \n Katika mahojiano na shirika la habari la Nikkei, Japan, Ren amekosoa utawala wa Rais Donald Trump kwa kuiorodesha Huawei na washirika wake kwa madai ya kuwa kampuni hiyo ni tishio kwa uslama wa taifa, akiongezea kwamba kampuni hiyo haijafanya kitu chochote kibaya. \n Imetayarishwa na mwandishi wetu, Washington, DC.. ##
Rais wa Marekani Donald Trump, ameagiza jeshi la Marekani kushambulia na kuharibu kabisa meli za kivita za Iran, endapo zitaendelea kufanya kile ametaja kuwa uchokozi dhidi ya meli zake katika Ghuba ya Uwajemi. \n\nAgizo hilo limetokea wiki moja baada ya meli 11 za kikosi cha Ulinzi wa Mapinduzi wa Iran kusongea karibu sana na meli za Marekani katika Ghuba ya Uwajemi. \n “Nimeaagiza jeshi la Marekani kushambulia na kuharibu meli yoyote na za Iran, endapo zitachokoza meli zetu baharini” ameandika Trump kwenye twiter, saa chache baada ya kikosi cha ulinzi cha jeshi la Iran kusema kwamba kimeafirisha satellite ya kijeshi katika anga za juu. \n Mzozo kati ya meli za kivita za Iran na za Marekani, ulikuwa jambo la kawaida kati ya mwaka 2016 na 2017, wakati jeshi la Marekani lilifyetua risasi kadhaa hewani kutahadharisha meli za Irani dhidi ya kuzisongea. \n Japo jeshi la Marekani lina mamlaka ya kuchukua hatua za kujilinda, matamshi ya Trump yanaonekana kuashiria uwezekano wa kutokea mgogoro zaidi kati ya Iran na Marekani. \n Afisa wa ngazi ya juu wa Pentagon, amesema matamshi ya Trump kuhusu Iran yamechukuliwa kama onyo kwa Tehran, lakini akapendekeza kwamba jeshi la Marekani litaendelea kufanya kazi yake kwa kuzingatia maadili ya kazi na kuchukua hatua za kujilinda. \n “Rais alitoa onyo muhimu kwa Iran. Kile alikuwa anasisitiza ni kwamba meli zetu zina haki ya kujilinda dhidi ya uchokozi”, amesema kaimu waziri wa ulinzi David Norquist, katika kikao na waandishi wa habari, Pentagon siku ya Jumatano. \n Msemaji wa jeshi la Iran Abolfzl Shekarchi, amesema kwamba Trump anastahili kuangalia namna ya kuokoa wanajeshi wake na janga la Corona. \n Matamshi yake yametolewa mda mfupi baada ya agizo la Trump. \n Mgogoro kati ya Iran na Marekani uliongezeka mapema mwaka huu baada ya Marekani kumuua mkuu wa usalama wa Iran, Qassem Soleimani, katika shambulizi la Roketi nchini Iraq. \n Imetaarishwa na Kennes Bwire, VOA, Washington DC.. ##
Mashambulizi ya anga yanayofanywa na Russia pamoja na utawala wa Syria yameharibu takribani maeneo yote huko kaskazini mwa Hama na kusini mwa jimbo la Idlib na kuwakosesha makazi watu 800,000 waliopo kwenye mpaka kati ya Syria na Uturuki \n\nTaasisi inayofuatilia masuala ya vita na haki za binadamu nchini Syria yenye makao yake Uingereza iliieleza VOA kwamba Serikali ya Syria haijafungua fursa ya msaada wa kibinadamu kwa raia katika jimbo la Idlib huko kaskazini magharibi mwa Syria, ngome ya mwisho ya makundi ya waasi. \n Taasisi ya Syrian Observatory for Human Rights inaandika ukiukaji wa haki za binadamu huko Syria ikieleza kuwa tangazo la utawala la kufungua fursa ya msaada wa kibinadamu ni uongo na kwamba hakuna raia aliyeachwa katika eneo ambapo raia wote tayari wameondoka kutokana na mapigano yanayofanywa na vikosi vya utawala. \n Rami Abdulrahman mkuu wa taasisi hiyo inayofuatilia masuala ya kibinadamu aliiambia Sauti ya Amerika- VOA kuwa njia hiyo imewekwa na Russia na utawala wa Syria kwa ajili ya vyombo vya habari kusema kwamba raia wanakimbia kuelekea maeneo yanayodhibitiwa na utawala wa Syria.. ##
Rais wa Marekani Donald Trump amemfukuza kazi mkaguzi mkuu wa Wizara ya Mambo ya Nje Ijumaa jioni.  \n\nKufukuzwa kazi kwa Steve Linick usiku ni hatua ya karibuni ya rais kumfukuza kazi msimamizi wa serikali. \n Hadi sasa Trump amewafukuza kazi wasimamizi watatu baada ya kutokutwa na hatia na Baraza la Seneti katika kesi aliyofunguliwa na Baraza la Wawakilishi ya kutumia madaraka vibaya na amekuwa akiwakosoa wengine. \n Rais alisema katika barua aliyomtumia Spika wa Baraza la Wawakilishi Nancy Pelosi Ijumaa usiku kuwa “hana tena” kwa hali ilivyo “imani kamili” na Linick. \n “Kitendo cha Raischa usiku sana wikiendi kumfukuza kazi Mkaguzi Mkuu wa Wizara ya Mambo ya Nje kimeongeza kasi mwenendo wake hatari wa kulipiza kisasi dhidi ya wafanyakazi wa umma ambao wana uzalendo waliopewa majukumu ya kusimamia taasisi hizi kwa niaba ya wananchi wa Marekani,” Pelosi amesema katika tamko lake Ijumaa. \n “Mkaguzi Mkuu Linick ameadhibiwa kwa kuenzi kutekeleza jukumu lake kuilinda Katiba na usalama wa taifa letu, kama anavyotakiwa kufanya hivyo na sheria ya nchi hii na kiapo chake. \n Mwakilishi Elliot Engel, mwenyekiti wa Kamati ya Mambo ya Nje ya Baraza la Wawakilishi katika tamko lake amesema ofisi yake ilikuwa tayari imepata taarifa kuwa Ofisi ya Mkaguzi Mkuu ya Wizara ya Mambo ya Nje ilikuwa imefungua uchunguzi juu ya Waziri wa Mambo Nje Mike Pompeo. \n Kufukuzwa kazi kwa Linick katikati ya uchunguzi huu kunaonyesha wazi kuwa kitendo hiki cha ulipizaji kisasi ni kinyume cha sheria,” Engel alisema katika tamko lake. \n Linick was appointed to the inspector general post by President Barack Obama.  Linick aliteuliwa kuwa Mkaguzi Mkuu na Rais Barack Obama.  Kushiriki kwa Linick katika mchakato wa kesi ya kumuondoa madarakani rais uliishia katika kutoa muhtasari kwa kamati mbalimbali za bunge na kuwapatia wabunge nyaraka kutoka kwa mwanasheria wa rais, Rudy Giulian.. ##
Umoja wa Mataifa unaendelea kuhimiza mchango wa mabilioni ya dola kwa ajili ya msaada wa kupambana na virusi vya corona, ikisema fedha hizo ni muhimu “kuokoa mamilioni ya maisha ya wanadamu” na kusaidia kuzuia kuenea kwa virusi hivyo katika nchi “zisizokuwa imara.” \n\nOfisi ya masuala ya kibinadamu ya UN imesema Alhamisi nchi maskini duniani hazitegemewi kufikia kilele cha maambukizi ya COVID-19 mpaka baada ya miezi mitatu au sita, lakini tayari nchi hizo zinashuhudia ukosefu wa ajira na kipato, pamoja na mgawanyo finyu wa mahitaji ya chakula na watoto wakiwa hawapati chanjo za kawaida. \n Ombi la awali lilikuwa kupata ufadhili wa dola bilioni 2, na shirika hilo limesema Alhamisi linahitaji jumla ya dola bilioni 6.7. \n “Iwapo hatutawasaidia watu maskini sana – hasa wanawake na wasichana na makundi mengine yaliyo katika mazingira hatari – wakati wakikabiliana na janga hili na athari za kudorora kwa uchumi wa dunia, sote tutakuja kukabiliana na athari zinazotokana na janga hili kwa miaka mingi inayokuja. Na hilo litakuwa na machungu zaidi, na gharama yaka itakuwa kubwa, kwa kila mtu,” amesema Mkuu wa Masuala ya Kibinadamu wa UN, Mark Lowcock. \n Ombi hilo la msaada linaloendelea linajumuisha nchi tisa kwenye orodha ya mataifa yaliyo katika hatari zaidi : Benin, Djibouti, Liberia, Msumbiji, Pakistan, Ufilipino, Sierra Leone, Togo na Zimbabwe. \n Nchi kadhaa tayari zimeanza kulegeza masharti ya kutotoka nje yaliyokuwa yamewekwa kudhibiti kuenea kwa virusi hivyo kwa kipindi cha miezi michache iliyopita, wakati maafisa wakiwa na matumaini kuwa hali mbaya kuliko zote ya maambukizi imepita katika mataifa yao. \n Lakini wataalam wa afya wanaonya kuwa kuna uwezekano wa maambukizi hayo kuibuka tena iwapo amri hizo za kutotoka nje zitaondolewa kwa haraka. \n “Tunajiaminisha kuona maambukizi yakirejea tena ambayo hatutaweza kuyahimili,” amesema Dkt Ian Lipkin wa Chuo Kikuu cha Columbia, New York.  \n Serikali za Ulaya na baadhi ya majimbo ya Marekani ni miongoni mwa sehemu ambazo zimeruhusu aina fulani ya biashara kufunguliwa tena, na kuruhusu watu kwenda kwenye migahawa na madukani lakini kwa sharti la kuepuka misongamano na kutokaribiana na watu wengine. \n Maafisa wa afya wameeleza masikitiko yao kuwa umma utaangalia hatua hiyo kama ni dalili ya kuwa tishio la virusi haliko tena. \n   \n   \n South Korea is taking new steps as its number of new infections remains around zero. Its largest airline said Thursday it would resume flights to the United States, Europe and other parts of Asia next month. \n Korea Kusini inachukuwa hatua mpya wakati idadi ya maambukizi ikiendelea kuwa sifuri. Shirika la kubwa la ndege limesema Alhamisi litaanza safari zake kwenda Marekani, Ulaya na nchi nyingine za Asia mwezi ujao. \n   \n The South Korean government is also expanding shipments of masks to other countries, with a focus on those with an urgent need amid larger outbreaks of COVID-19. \n Serikali ya Korea Kusini inaendelea kuongeza idadi ya barakoa inazopeleka nchi nyingine, ikilenga zile ambazo zinahitaji kwa haraka kutokana na milipuko mikubwa zaidi ya maambukizi ya COVID-19. \n   \n In Brazil, the health ministry reported a record rise of 10,500 new confirmed cases, pushing the country’s total above 125,000. \n Nchini Brazil, wizara ya afya imeripoti kuongezeka kwa maambukizi mapya 10,500 yaliyothibitishwa, na hivyo idadi ya maambukizi kufikia 125,000. \n   \n There are about 3.8 million confirmed cases worldwide, with 264,000 deaths. \n   \n Tayari kuna watu milioni 3.8 waliopimwa na kuthibitishwa kuwa na maambukizi duniani kote, wakati idadi ya vifo ikifikia 264,000. \n   \n Mwisho. ##
Baadhi ya viongozi barani Afrika wameeleza kushangazwa kwao na tamko la rais wa Marekani kwamba anafikiria kusitisha msaada wa kifedha kwa Shirika la Afya Duniani WHO. \n\nViongozi hao wametoa wito kwa Marekani kuweka kando siasa kwa sasa na badala yake kuungana mkono katika kupambana na janga la maambukizi ya Virusi vya Corona. \n Wito huo umetolewa baada ya rais wa Marekani Donald Trump kusema kwamba utawala wake unatafakari hatua ya kutoendelea kutoa msaada wa kifedha kwa shirika la afya duniani WHO, akilishitumu kwa "kupendelea China katika vita dhidi ya Corona." \n Katika ujumbe wa Twiter, mweyekiti wa umoja wa Afrika AU, Moussa Aki Mohamat, amesema kwamba ameshtushwa sana na kampeni ya serikali ya Marekani dhidi ya shirika la afya Duniani WHO. \n “Umoja wa Afrika unaunga kwa dhati juhudi za WHO katika kupambana na virusi vya Corona na kutaka viongozi wote wa dunia, kuungana katika kuzuia maambukizi na vifo kutokana na virusi hivo” ameandika Mahamat kwenye mtandao huo. \n Rais wa Rwanda Paul Kagame naye kwa kutumia ujumbe wa twitter, amesema anakubaliana na matamshi ya mwenyekiti wa umoja wa Afrika ya kutaka ushirikiano katika kuangamiza maambukizi ya virusi vya Corona. \n “Inasikitisha kwamba nchi kadhaa duniani na mashirika mbalimbali, ikiwemo Marekani, China na shirika la afya duniani, yanakabiliwa na tishio la maambukizi ya Corona. Hakuna haja ya viongozi kuanza kuashambulia wengine au shirika lolote kwa sasa,” ameandika Kagame. \n Kagame, ametaka viongozi kuweka kando siasa kwa sasa, na kuangazia jinsi ya kuangamiza virusi hivyo hatari, akimalizia ujumbe wake wa twiter kwa kauli kwamba Afrika haitaki siasa zinazoanza kujitokeza kwa sasa kuhusiana na ni nani anastahili kuwajibika kwa kufanya nini kutokana na janga la virusi vya Corona. \n Rais Donald Trump ametishia kuafutilia mbali msaada wa kifedha kwa shirika la afya duniani, akidai kwamba shirika hilo linapendelea China. \n "Shirika la afya duniani kupokea kiasi kikubwa cha pesa kutoka kwa Marekani. Tumewapatia zaidi ya dola milioni 58. Walikosoa na kukataa mpango wangu wa kuweka marufuku kwa safari kuingia na kutoka nchini. Walifanya makosa, na wamekuwa wakifanya makosa kila mara. Walipata taarifa mapema kuhusu maambukizi ya Corona. Wanaonekana kupendelea sana China. Hilo ni jambo ambalo tunastahili kufuatilia sana,” amesema Trump. \n Awali, kabla ya kusema hayo katika kikao na waandishi wa habari, Trump alishambulia shirika la WHO kupitia ujumbe wa twiter, akilishutumu kwamba linapendelea sana kusifia jinsi China imeshughulikia janga la maambukizi ya Corona. \n Trump anadai kwamba China ilitoa habari za uongo kwa Marekani, na kupelekea kuendelea kufungua mipaka yake kwa wasafiri kutoka China. \n Hadi tukitayarisha ripoti hii, Shirika la afya duniani halikuwa limetoa taarifa kujibu matamshi na vitisho vya Trump. \n Kwingineko kiongozi wa kanisa katoliki Papa Francis ameshutumu kile ametaja kama watu wanaotumia janga la maambukizi ya Corona kujibinafsisha kibiasashara. \n “Baadhi ya wanasiasa wamejaa unafiki, kutokana na jinsi wanavyoshughulikia janga la Corona,”amesema Papa Francis wakati wa misa mjini Vatican. \n Francis, amewaomba watu wanaojifaidisha kutokana na Corona, kubadili mioyo yao na kutenda yaliyo ya haki kwa binadamu na kwa mwenyezi mungu, akiomba Mungu kubadilisha mioyo na nafsi zao. \n Jumla ya watu 83, 471 wameaga dunia kutokana na maambukizi ya virusi vya Corona kote duniani, kufikia wakati tunaandaa ripoti hii. \n Kufikia sasa, maambukizi zaidi yanaripotiwa nchini Marekani, kuliko nchi yoyote ile duniani, watu 399, 929 wakiwa wameambukizwa na vifo vya watu 12911 kuripotiwa. \n Maambukizi na vifo yanaendelea kuripotiwa katika nchi kadhaa za Afrika. \n -Imetayarishwa na Kennes Bwire, VOA Washington DC. ##
Watu ishirini na nane wamefariki huko mashariki mwa Jamhuri ya Kidemokrasia ya Congo, DRC, kutokana na ajali ya ndege iliyokuwa imebeba watu 18 wakiwemo rubani wa 2 na abiria 16 na wengine 10 ni wakazi wa eneo ambapo ndege ilianguka. \n\nNdege hiyo ilianguka katika mji wa Goma, kwenye mtaa wa Birere wenye watu wengi karibu na mpaka wa Congo na Rwanda, \n Vyombo vya usalama vinaendelea na uchunguzi ili kufahamu watu wangapi walikufa na wangapi walijeruhiwa.  \n Zoezi hilo linafanyika kwa msaada wa wananchi wa mji huo ambao waendelea kupekua nyumba za majirani zilizo angukiwa na ndege hiyo ya kampuni ya Beesyby. \n Kampuni hiyo imekuwa ikifanya safari zake huko Kivu kaskazini ikisafiri kati ya miji ya Goma, Butembo na Beni. \n Waziri wa Afia Kivu Kakule Kanyere Moise anasema kwa sasa ni mapema kusema watu wangapi waliofariki lakini mwandishi wetu Austere Malivika alishuhudia miili kumi na sita katika sehemu ya tukio na manusura mmoja. \n Imetayarishwa na Mwandishi wetu, Austere Malivika, DRC.. ##
Rais John Pombe Magufuli amemfuta uwaziri Januari Makamba aliyekuwa Waziri wa Mazingira na Muungano nchini Tanzania na badala yake kumteua George Simbachawene kuchukua nafasi hiyo. \n\nTaarifa ya Ikulu ya Tanzania iliyotolewa Jumapili haijaeleza sababu ya Makamba kutenguliwa uwaziri. \n Simbachawene ambaye alijiuzulu katika nafasi ya uwaziri wa Nishati na Madini Septemba 2017, baada ya kutajwa katika kashfa ya kuingia mkitaba mibovu ya madini na kuisababishia hasara Tanzania. \n Katika hatua nyengine Rais Magufuli amemteua Hussein Bashe, mbunge wa Nzega Mjini, kuwa Naibu Waziri wa Kilimo. \n Kupitia mtandao wa Twitter, Makamba ameandika: "Ni kweli nimeyapokea mabadiliko yaliyofanywa kwa moyo mweupe kabisa kabisa. Nitasema zaidi siku zijazo.". ##
Waziri wa uchukuzi wa Ethiopia Dagmawit Moges amesema Alhamisi kwamba marubani wa ndege iliyoanguka karibu na Addis Abbab Machi 10, na kusababisha vifo vya watu 157, walifuata taratibu zote katika kujaribu kuiokoa ndege aina ya Boeing 737 Max 8, lakini hawakufanikiwa. \n\nAkizungumza na waandishi wa habari mjini Addis Ababa Alhamisi bi Dagmawit, alisisitiza kwamba marubani walifuata utaratibu na kanuni zote waliokuwa wanazifahamu kujaribu kuiokoa ndege yao lakini hawakufanikiwa. \n Dagmawit Moges, Waziri wa Uchukuzi wa Ethopia ameeleza : "Marubani walitekeleza utaratibu wote waliopewa na watengenezaji wa ndege mara kwa mara lakini hawakuweza kuidhibiti ndege hiyo. Marubani hao walipata leseni na mafunzo kuweza kuendesha ndege hiyo." \n Zaidi ya hayo amesema serikali ya Ethiopia imetoa mapendekezo mawili juu ya usalama na kutaka chombo cha kuongoza ndege kuchunguzwa upya. \n Na wachunguzi wa Ethopia pia wametoa ripoti yao ya awali juu ya ajali hiyo kufuatana na chombo cha kurikodi mawasiliano ya rubani na safari ya ndege inayofahamika kama Black Box, wakisisitiza pia kwamba marubani walifuata utaratibu unaotakiwa pindi tatizo linapotokea. \n Dagmawit aliongeza kusema kwamba uchunguzi kamili utakamilika baada ya mwaka mmoja.  \n Wachunguzi wa upande wa Ethopia kuhusiana na ajali hiyo walizungumza pia na wandishi wa habari na kuthibitisha kile waziri alichosema lakini kuongeza kwamba hawawezi kuthibitisha kwa hivi sasa iwapo kulikuwa na tatizo la namna ya ndege hiyo ilivyotengenezwa au chombo chochote kilikuwa na hitilafu. \n Ajali hiyo ya Machi 10 ilisababisha mashirika yote ya ndege duniani yanayotumia ndege hiyo ya 737 max 8 kupiga marufuku kwa muda utumiaji wa ndege hiyo na nchi kadhaa kupiga marufuku kuruka katika anga zao. \n Tume ya wachunguzi 18 wa kimataifa wanaendelea na uchunguzi wao kwa muda wa miezi sita hadi mwaka mmoja ijayo. \n Hapo Jumatano shirika la Boeing lilitangaza kwamba limefanya majaribio kutokana na marekebisho waliofanya katika chombo cha kuongoza ndege hiyo na wamefanikiwa. \n Imetayarishwa na Mwandishi wetu, Abdushakur Aboud, Washington, DC.. ##
Watetezi wa uhuru wa vyombo vya habari nchini Uturuki wanaeleza wasiwasi wao juu ya tangazo jipya linaloipa serikali ya Uturuki uwezo wa kuanzisha leseni, kukagua na hata kudhibiti matangazo ya mtandaoni nchini humo. \n\nJumuiya ya tafiti za vyombo vya Habari na Sheria, taasisi isiyokuwa ya kibiashara ya Uturuki, imesema itapinga amri hiyo. Kikundi hicho kimesema sheria hizo mpya zinakandamiza haki na uhuru wa kujielezea, kupata habari na kueneza habari. \n Jambo ambalo halifahamiki ni jinsi gani sheria hizi zitaathiri matangazo ya mtandao wa Netflix, idhaa ya BBC, Sauti ya America (VOA) na mashirika ya habari na burudani ambayo yanatangaza maudhui yake kupitia intaneti na simu nchini Uturuki. \n Muhtasari wa sheria hizo zilizochapishwa na kampuni ya kimataifa ya Baker McKenzie inaeleza sheria hizo zitawagusa watoa huduma wa nje ambao “wanarusha maudhui kupitia intaneti kwa lugha ya Kituruki inayowalenga Watu wa Uturuki. \n Netflix ilotoa tamko ikisema kampuni hiyo inafuatilia kwa karibu sheria hii. “Netflix ina washabiki wanaoongezeka nchini Uturuki, ambao wanathamini mchanganyiko wa maudhui ambao unapatikana katika huduma yetu,” tamko hilo limeeleza. \n Mamlaka mpya ya Baraza Kuu linalosimamia radio and televisheni (RTÜK), ambaye ni mdhibiti wa serikali kwa vyombo vya habari, lilichapishwa wiki hii katika gazette rasmi la serikali ya Uturuki. \n Pamoja na mambo mengine, sheria hizo zitalazimisha vyombo hivyo vya habari kuwa na leseni na kulipa ada, na kuruhusu Baraza Kuu (RTÜK) kusimamisha programu mbalimbali na kufuta leseni kama ni vikwazo kwa kutofuata sheria. \n Rasimu ya kwanza ya sheria hizo ilitayarishwa mwaka mmoja uliopita, kwa mujibu wa Yaman Akdeniz, mhadhiri anayefundisha sheria katika chuo kikuu cha Istanbul Bilgi ambaye ni mtaalamu wa udhibiti wa mitandao. \n Hatua hiyo kuna uwezekano ikawa na athari pana zaidi, amesema, kwa sababu, mtu yeyote anaweza kurusha maudhui kupitia mtandao wa intaneti siku hizi. Kati ya watu 5 wawili nchini Uturuki wanasema wanapata habari zao kupitia mitandao. \n Ukitafakari rikodi ya siku za nyuma ya nchi hiyo ya kuzuia au kuwaadhibu waandishi na wapinzani kutumia mitandao, sheria hizo mpya siyo mamlaka ya kutoa leseni, ni mamlaka ya kudhibiti makundi hayo,” amesema mhadhiri huyo. \n “Hili ndilo linalotokea Uturuki. Tunazungumzia nchi ambayo inazuia kuingia katika safu ya mtandao wa Wikipedia kwa zaidi ya miaka miwili,” amesema.. ##
Waziri mkuu wa Uingereza, Teresa May, anajitayarisha kuwasilisha ombi kwa Umoja wa ulaya la kucheleweshwa kwa angalau miezi kadhaa, kwa Uingereza kujiondoa kwa muungano huo ili kuuwezesha mchakato huo kuendelea kwa utaratibu. \n Hii ni kufuatia kura mbili zilizopigwa na bunge la Uingereza wiki jana, ambapo mapendekezo ya May yalikataliwa huku spika wa bunge hilo, John Bercow, akiamuru kwamba wabunge hawangeendelea kupiga kura kwa hoja ambayo walikuwa wameikataa mara mbili hapo awali. \n Karibu miaka mitatu imepita tangu Waingereza kupiga kura ya azma ya kujiondoa kwa muungano huo wa mataifa 28. \n Msemaji wa May amesema huenda Waziri huyo mkuu akawasilisha barua ya kutaka kuongezewa muda siku ya Jumatano kwa rais wa baraza la Umoja wa Ulaya, Donald Tusk. \n Wachambuzi wanasema ni vigumu kubashiri nini itakuwa hatima ya mvutano unaoendelea Uingereza na iwapo Uingereza itajitenga kama ilivyokusudiwa kwa kura ya mwaka 2016.. ##
Miaka minane baada ya Sudan Kusini kupata uhuru wake, njaa inaendelea kuiathiri nchi hiyo. Ripoti ya Umoja wa Mataifa inaonyesha takriban nusu ya wakazi wa nchi hiyo – watu milioni 6.1- wanakabiliwa na kiwango fulani cha ukosefu wa chakula. \n\nTatizo la hali ya hewa, uchumi usiozorota, na vita katika baadhi ya sehemu Sudan Kusini zimepelekea mamilioni ya wakimbizi kuvuka nchi za jirani. Wengine wanatafuta chakula na usalama wao katika maeneo ya kuwalinda raia au POCs, ndani ya nchi. \n Idadi iliyotolewa yaonyesha watu nchini Sudan Kusini wanakabiliwa na hali tete ya ukosefu wa chakula kwa mujibu wa ripoti ya pamoja ya serikali ya Sudan na Umoja wa Mataifa iliyotolewa Ijumaa. \n Ripoti hiyo inasema kuwa zaidi ya watu milioni 7 au zaidi ya asilimia 60 ya idadi ya watu wa nchi hiyo wako hatarini. \n Thomson Phiri ni meneja mawasiliano wa shirika la chakula duniani, WFP, Sudan Kusini anasema : “ \n “Sudan Kusini ni moja ya program zenye matatizo ulimwenguni kwa WFP, kwa sababu asilimia 60 ya eneo la nchi hiyo haliwezi kufikiwa kwa njia ya barabara, wakati wote wa masika, na lakustaajabisha ni kuwa msimu wa mvua umesadifu kipindi cha njaa Sudan Kusini, wakati watu wakihangaika kutafuta mlo wao wa kila siku.” \n Watu wenye njaa inahitaji hali ya dharura katika vituo vya kugawa chakula – Umoja wa Mataifa POC katika mji wa Malakal, Sudan Kusini – wakati wafanyakazi wa WFP wakitoa mgao wa chakula wa kila mwezi kwa watu waliokimbia makazi yao wanaoishi hivi sasa katika eneo hili. \n Imetayarishwa na mwandishi wetu Washington, DC.. ##
Serikali ya Jamhuri ya Congo ilitia saini mkataba na Beijing mwezi April mwaka huu wa 2019 kubadilisha mfumo wa ulipaji madeni yake wa zaidi ya dola bilioni 2.5 hatua iliyopongezwa na IMF ili kuokoa uchumi wa nchi hiyo unaotegemea mafuta \n\nBaraza la seneti la Jamhuri ya Congo siku ya jumatatu lilipiga kura ili kufanya marekebisho ya baadhi ya utaratibu wa ulipaji madeni yake kwa China hatua ambayo shirika la kimataifa la fedha-IMF lilisema ilikuwa muhimu ili kuwezesha msaada wa kifedha kutolewa kwa nchi hiyo. \n Mashauriano juu ya kutolewa msaada wa kifedha kuokowa uchumi wa taifa hilo linalotegemea mafuta yalikuwa yanadorora tangu mwaka 2017 wakati maafisa wa Congo waliposhindwa kuishawishi IMF kwamba walikuwa wakifanya vya kutosha kudhibiti deni la kitaifa au kukabiliana na rushwa. \n Kutokana na juhudi hizo ujumbe wa IMF ulieleza mwezi huu wa Mei kwamba ulikubaliana na serikali ya Congo juu ya mpango wa miaka mitatu wa kutoka mkopo ikiwa mageuzi yatatekelezwa na kuidhinishwa na bodi ya wakurugenzi wa IMF.. ##
Katibu mkuu wa Umoja wa Mataifa Antonio Guterres alisema Ijumaa kwamba ana wasiwasi kwamba iwapo virusi vya Korona vitasambaa kwa wingi barani Afrika, mamilioni ya watu huenda wakapoteza Maisha yao.  \n\nAlisema bara hilo halina mifumo na miundombinu ambayo inaweza kustahimili athari za virusi hivyo. \n Katika mahojiano na shirika la habari la Marekani la PBS, Guterres alisema ni lazima mataifa ya dunia yashirikiane kwa karibu, katika vita dhidi ya Ugonjwa wa Covid-19, la sivyo, virusi hivyo vitakuwa na athari kubwa kwa binadamu. \n "Nina wasiwasi mkubwa kuhusu Afrika," alisema. \n Umoja wa mataifa ulitangaza Ijumaa kwamba wafanyakazi wake wapatao 86 wameambukizwa virusi hivyo. \n Marekani sasa imeipiku China katika idadi ya watu walioambukizwa, na kufikia Jumamosi asubuhi, ilikuwa imerekodi visa 104, 837, na idadi hiyo inatarajiwa kuongezeka kadri Wamarekani wengi wanavyoendelea kufanyiwa vipimo. \n Kwa mujibu wa kituo cha Johns Hopkins, China imerekodi takriban visa 82,000, huku Italia ikiwa na watu 86,000 walioambukizwa. \n Kwa jumla, zaidi ya watu laki 6 duniani, wameambukizwa virusi hivyo. \n -Imetayarishwa na Mwandishi wetu, Washington DC. ##
Watu wanne wanaripotiwa kuuawa na wengine 7 kujeruhiwa kutokana na mashambulio la bunduki kati ya wanajeshi watiifu wa Rais wa Comoro Azali Assoumani na waasi waliongozwa na naibu mkuu wa zamani wa majeshi. \n\nVyanzo vya habari nchini vimesema kuwa kiongozi huyo wa waasi Faisal Abdelsalam ameuawa katika mapigano hayo. \n Hali inaripotiwa kuwa tulivu lakini kuna wasi wasi juu ya usalama miongoni mwa wananchi kufuatia ghasia zilizotokea baada ya kutangazwa matokeo ya uchaguzi wa rais yanayopingwa na upinzani. \n Jela yavunjwa \n Mashambulio yalianza wakati wa alasiri saa za Comoros pale kundi la watu wasiojulikana walipovamia jela kuu ya Moroni na kuwaachilia huru wafungwa wote akiwemo naibu mkuu wa zamani wa jeshi Faisal Abelsalam. \n Walifuatana naye hadi kambi kuu ya kijeshi na makao makuu ya jeshi la Komoro hapo Kandaana na kuanzisha mashambulio yaliyodumu kwa saa mbili hivi na kuzusha wasi wasi mkubwa katika mji mkuu wa Moroni. \n Mchambuzi wa masuala ya kisiasa mjini Moroni Mohamed Mshangama anasema haifahamiki hadi hivi sasa nini malengo ya mashambulio hayo na kwanini ni kundi dogo tu lililokwenda kushambulia kambi hiyo. \n Mshangama amesema kuwa haijulikani kwa nini kundi la watu 7 lilikwenda kushambulia kambi yenye mamia ya wanajeshi. \n "Inaaminika kundi hilo lilitarajia kupata msaada kutoka kwa wanajeshi walioko ndani ya kambi, ambao inasadikiwa kuwa baadhi yao walikuwa wameasi," amesema. \n Tamko la serikali \n Serikali hadi hivi sasa haijatowa taarifa yeyote kuhusu shambulizi hilo lililotokea wakati rais Assoumani Azali akiwa kisiwani Nzwani akiripotiwa anatembelea wafuasi wake kuwashukuru kwa kumchagua katika uchaguzi wa rais ulofanyika jumapili 24. \n Duru za kuaminika zinaripoti kwamba huwenda kundi hilo lilikwenda kumachilia huru mgombea kiti cha rais Solilihi Mohamed anaefahamika kama Kampanyar aliyekamatwa na wanajeshi kabla ya shambulio hilo hii leo. Mwanajeshi huyo wa zamani aliyegeuka mwanasiasa aliyeuliwa na wagombea wengine 11 kuongoza serikali ya mpito hapo jana ili kupinga utawala wa Azali na huwenda ndio maana akakamatwa naasema Mshangama. \n Maandamano ya wanawake \n Kabla ya tukio hilo kundi la wanawake kutoka tabaka mbali mbali waliandamana hadi jingo la mahakama kuu ili kuwasilisha tangazo lao dhidi ya uchaguzi wa rais. Nailaabass ni moja wapo ya watayarishaji wa maandamano hayo anasema wanasikitishwa wanajeshi waliwatawanya walipofika mbele ya jengo. \n Naila Abass amesema kuwa : "Tulitaka kueleza usikitifu wetu juu ya jinsi uchaguzi ulivyofanyika kulikuwepo na kasoro nyingi, kwa hivyo tulitayarisha waraka hiyo kuonesha malalamiko yetu na kuitaka mahakama kuu kufutilia mbali matokeo ya uchaguzi huo." \n Baada ya uchaguzi \n Tangu kufanyika uchaguzi Jumapili hadi hii leo kumekuwepo na maandamano na ghasia hadi kufikia hii leo na Mshangama anasema matukio hayo yote yatabadilisha muelekeo wa kisiasa nchini humo. \n "Wasi wasi ukiwa unaendelea watu wanasubiri uwamuzi wa mahakama kuu ikiwa itaidhinisha matokeo ya uchaguzi au kuitikia wito wa wananchi wengi kufutilia mbali uchaguzi huo," amesema Mshangama.  \n Imetayarishwa na mwandishi wetu, Abdushakur Aboud, Washington, DC.. ##
Akiwahutubia wanajeshi kwenye kambi ya kijeshi karibu na mji wa Atbara alisema “hatuna tatizo kwa sababu jeshi halichukua hatua kuwasaidia wasaliti lakini linafanya kazi kulilinda taifa na ustawi wake" \n\nRais wa Sudan Omar al-Bashir anaekabiliwa na upinzani mkali wa maandamano kuwahi kutokea tangu alipochukua madaraka mwaka 1989 alikaidi wito unaomtaka ajiuzulu. Wakati huo huo vikosi vya usalama vinaendelea kupambana na waandamanaji ambapo Jumanne viliwafyatulia mabomu ya kutoa machozi waandamanaji katika mji wa mashariki wa al-Qadarif. \n Akiwahutubia wanajeshi kwenye kambi ya kijeshi karibu na mji wa Atbara ulioko kaskazini-mashariki ya mji mkuu Khartoum Rais Bashir alikemea wito wa waandamanaji unaomtaka ajiuzulu na kukabidhi madaraka kwa jeshi. \n Kufuatana na sehemu ya hotuba yake iliyotangazwa na TV yenye uhusiano na chama tawala Rais Bashir alisema “hatuna tatizo kwa sababu jeshi halichukua hatua kuwasaidia wasaliti lakini linafanya kazi kulilinda taifa na ustawi wake. \n Bashir, Jenerali wa zamani wa jeshi aliingia madarakani kwa njia ya mapinduzi yaliyoungwa mkono na kundi la ki-Islam na amefanya uchaguzi kadhaa uliompatia ushindi ambapo wapinzani wake wanasema haukuwa huru na wenye usawa. \n Mashahidi walisema wanajeshi na maafisa wa usalama wamefunga njia muhiumu na kutawanya maandamano wakitumia risasi za moto pamoja na gesi ya kutoa machozi na maguruneti. \n Maandamano yaliyofanyika Jumanne huko al-Qadarif ndiyo yalikuwa makubwa zaidi kufanyika katika wiki za karibuni. \n Video iliyosambazwa kwenye mtandao wa kijamii ilionesha mamia ya watu wakitamka maneno “uhuru, amani, sheria na mapinduzi ni chaguo la wananchi". Shirika la habari la Reuters halikuweza kupata uthibitisho huru kuhusu wa picha hizo.. ##
Afrika Kusini imerekodi vifo vya watu watano kwa siku moja kutokana na virusi vya Corona. Idadi hiyo ndiyo ya juu zaidi kuwahi kuripotiwa katika nchi hiyo ndani ya siku moja. \n\nKufikia Alhamisi, jumla ya watu 18 walikuwa wamepoteza maisha yao kutokana na maambukizi ya Corona katika taifa hilo. \n Nchini Somalia, wizara ya afya imesema mtu mmoja, mwanamme mwenye umri wa miaka 58, amekufa kutokana na maambukizi ya Corona. \n Mtu huyo hana historia yoyote ya kusafiri nje ya Somalia na alikuwa akipata matibabu katika hospitali ya Martini kwenye mji mkuu wa Mogadishu. \n Uganda imepiga marufuku watu kufanya mazoezi nje ya nyumba zao kama hatua ya kudhibithi maambukizi ya Corona. \n Rais Yoweri Museveni ameamrisha watu wanaotaka kufanya mazoezi kufanya hivyo nyumbani. Baadaye video na picha zilizomuonyesha akifanya mazoezi ndani ya nyumba zilienea mitandaoni. \n Museveni ametoa amri hiyo baada ya video na picha zinazoonyesha watu wakifanya mazoezi barabarani jijini Kampala, kusambaa kwenye mitandao ya kijamii. \n Nchini Kenya wabunge wamelazimika kuweka wazi matokeo ya vipimo vya Corona walivyofanyiwa baada ya vyombo vya habari nchini humo kuripoti kwamba baadhi ya wabunge walikuwa wameambukizwa virusi hivyo na kuzua wasiwasi mkubwa kati ya raia ambao hutangamana nao kila siku. \n Maabara ya Lancet, walikofanyiwa vipimo wabunge, imekanusha ripoti hizo za vyombo vya habari vya Kenya, ikisema ni za uongo na za kupotosha. \n Lancet imetaka vyombo vya habari vya Daily Nation na The Star, vilivyochapisha habari hiyo kuomba msamaha. \n -Imetayarishwa na Kennes Bwire, VOA, Washington DC. ##
Kesi dhidi ya Rais Donald Trump kuhusu utumiaji mbaya wa madaraka na kuzuia Bunge kutekeleza kazi zake inafikia ukingoni Ijumaa pale Baraza la Seneti litakapokutana kuamua rais ana hatia au la. \n\nHoja ya Wademokrats kutaka kuletwa mashahidi ilionekana kushindwa baada ya Warepublikan waliotarajiwa kuungana nao kubadili mawazo yao na hivyo wachambuzi wanasema huenda kesi ikamalizika Ijumaa usiku na kumfutia mashtaka rais Trump. \n Seneta Mrepublikan Lamar Alexander, aliyetarajiwa kuleta mabadiliko kwenye kesi hiyo, alitangaza jana kwamba hataunga mkono hoja ya kuruhusu mashahidi na kuvuruga matumaini ya Wademokrats kupata wenzao watatu tu kufikia kura 51 zinazohitajika kuruhusu mashahidi na kesi kuendelea.  \n Hivi sasa zinahitajika theluthi mbili za kura katika Baraza la Seneti kumuondoa rais jambo ambalo halitawezekana na hivyo kuna uwezekano mkubwa hatopatikana na hatia na kesi kumalizika. \n Wachambuzi hivi sasa wanasema Wademokrats wanataka kuhakikisha kwamba Trump hatachukuwa uamuzi huu kuwa ni ushindi kwani wamedhihirisha alifanya makosa. \n Imetayarishwa na mwandishi wetu, Abdushakur Aboud, Washington, DC.. ##
Mjadala unaenelea nchi mbali mbali duniani juu ya dawa zinazotumiwa kwa muda mrefu kutibu malaria, Chloroquine zinaweza kuleta nafuu kwa wagonjwa wa COVID-19.  \n\nMjadala umepata nguvu baada ya baadhi ya madaktari wa China na Korea Kusini ambako ugonjwa ulianzia kusema wagonjwa waliopewa dawa hiyo kwa mchanganyiko na dawa za antibiotics wameweza kupona haraka. \n Hata hivyo waatalamu wengi wanatahadharisha wakisema uchunguzi zaidi wa kisayansi unahitajika kuhakikisha dawa hiyo inaleta mabadiliko.  \n  Ufaransa baada ya daktari mashuhuri wa magonjwa ya kuambukiza Didier Raoult kutoka taasisi ya IHU mjini Marseille kujiondoa kutoka tume ya taifa ya kupambana na COVID 19 baada ya kusema mwishoni mwa mwezi wa Machi majaribio ya chloroquine kwa wagonjwa 36 wa COVID imepunguza sana idadi ya virusi mwilini mwa wagonjwa baada ya siku sita tu hapakuwa na virusi hivyo mwilini.  \n Baada ya malumbano alitoa majaribio ya watu 100 na matokeo sawa. Akisisitiza kwamba walitumia pia dawa ya arithromycin dawa ya kawaida kupambana na mambukizi ya bactiria.  \n Waatalaam wanabisha uchunguzi wa watu 34 hautoshi kusema ni utafiti wa kisayansi uliokamilika. Lakini Raoult anaamini ubishi unatokana na dhana ya makampuni ya dawa kuwa na tamaa ya kupata fedha nyingi.  \n Didier Raoult, Mkurugenzi ya taasisi ya magonjwa ya kuambukiza ya Mediterranian, Ufaransa anasema : "Kuna hii hali ya shauku, ya lazima tupate dawa mpya. Lazima tupate chanjo mpya. Ukiwambia sikilizeni kuna hii dawa tunayo ifahamu na inafanya kazi vizuri ya Cloroquine, na isiyo ghali, wanakataa. Ninadhani ni suala la fedha tu."  \n Kutokana na shinikizo la waatalamu hivi sasa Ufaransa imeruhusu madaktari kutumia dawa hiyo kwa tahadhari katika hospitali peke yake.  \n Korea Kusini inatumia dawa hiyo kwa wagonjwa ambao wako taabani kutokana na ugonjwa wa virusi vya Corona na huko Profesa wa magonjwa ya kuambukiza Kim Woo Joo anathaadharisha pia utumiaji wake.  \n  Kim Woo-joo, Profesa wa magonjwa ya kuambukiza anatema : "Ingawa chloroquine imekuwa ikitumiwa na wagonjwa wengi wa COVID 19 lakini athari na faida zake za kitatibu hazijathibitishwa kupitia utafiti. Utafiti wa kisayansi umeanza kuonyesha dalili kwamba choloroquine kwa hakika inatibu COVID-19.  \n Hapa Marekani kadhalika kumekuwa na mjadala mkali kati ya watalamu wa afya na Rais Donald Trump juu ya utumiaji wa dawa hiyo. Kongozi huyo alitangaza wiki mbili zilizopita kwamba dawa hizo zitaanza kutolewa New York na mwishoni mwa wiki alirudia kusema watu wanaweza kupewa dawa hiyo ambayo ni zawadi kutoka kwa Mwenyezi Mungu ingawa haikufanyiwa majaribio.  \n Rais Donald Trump anasema : "Ninadhani watu wanabidi kupewa ikiwa uamuzi ni wangu. Huwenda nikafanya hivyo. Huwenda nikaitumia mimi mwenyewe. itabidi niwaulize madaktari kuhusu jambo hilo, lakini huwenda nikaitumia."  \n Huko Africa ambako dawa hiyo imekuwa ikitumika kwa miaka mingi kupambana na malaria watu wanakimbilia katika maduka ya dawa kununua kwa wingi hasa huko Afrika Magharibi. Nchini Burkina Faso Rasmane Ouedraogo amenunua za kutosha.  \n Rasmane Ouedraogo, mkazi wa Ouagadougou anaeleza : "Hata itakapo rasmishwa tuseme ikaidhinishwa kama dawa sahihi, basi nitakuwa tayari ninayo.  \n Mkuu wa idara ya magonjwa ya kuambukizwa katika hospitali ya Fann mjini Dakar Senegal Moussa Seydi anasema wametumia mchanganyiko wa dawa nyingine na zimeonesha dalili nzuri lakini anaonya.  \n Dkt. Mossa Seydi, Mku wa idara ya magonjwa ya kuambukiza Hospitali ya Fann, Dakar: "Wagonjwa wanaopewa matibabu maalum kwa kutumia Hydroxychloroquine wanapona kwa haraka sana. Lakini lazima ni sisitize kwamba utafiti wa kina wa kisayansi unahitajika kabla ya kuthibitisha dhana yeyote ile."  \n Burkina Faso Cameroon na Afrika Kusini zimeruhusu hospitali peke yake kutumia dawa hiyo. Lakini shirika la afya duniani linasema majaribio zaidi yanahitajika kwanza.  \n Imetayarishwa na mwandishi wetu Abdushakur Aboud, Washington, DC.. ##
Shirika la ndege la Afrika Kusini, SAA, limependekeza kuwalipa wafanyakazi wake 5,000 malipo yao ya uzeni kwa mara moja, baada ya serikali kusema kwamba haitatoa tena fedha zaidi kulinusuru shirika hilo kufilisika.  \n\nPendekezo hili lililowasilishwa na wakuu wa SAA kwa chama cha wafanyakazi wiki hii ambalo halijaidhinishwa na wafanyakazi ni ishara nyingine kwamba shirika hilo linalomilikiwa na taifa liko ukingoni wa kuvunjika. \n Mazungumzo na vyama vya wafanyakazi yataendelea tena Jumatatu kulingana na hati ambazo shirika la habari la reuters limepokea. \n SAA, shirika kubwa la ndege la Afrika liliingia katika mpango wa kujilinda kutokana na hali ya kufilisika mwezi Disemba 2019, na tangu wakati huo lililazimika kusitisha safari zake zote za abiria kutokana na janga la virusi vya korona kote duniani. \n Wiki hii maafisa wa serikali wamewaambia wakuu wa shirika hilo kwamba hawatatoa fedha zaidi, wala kudhamini mipango ya mikopo au kuruhusu mpango wa kunusuru shirika kutokana na fedha zinazotoka nje. \n Kulingana na mpango wa malipo ya uzeeni wafanyakazi hao ajira zao zitasitishwa kwa makubaliano yatakayo fikiwa na pande zote hapo April 30. \n Watakuwa na haki yakulipwa mshahara wa wiki moja kwa kila mwaka waliofanyakazi, kulipwa mwezi mmoja badala ya malipo ya kusitishwa kazi na kulipwa siku za likizo zao zilizobaki. \n Msemaji wa SAA amekataa kutoa matamshi yoyote juu ya pendekezo hilo huku vyama viwili vya wafanyakazi vikithibitisha kwamba pendekezo hilo limewaslishwa na watajadili na wanachama wao. \n Imetayarishwa na Mwandishi wetu, Abdushakur Aboud, Washington, DC. ##
Kanda mpya za sauti zilizopatikana katika maktaba ya kumbukumbu ya rais wa zamani Richard Nixon zimefichua mazungumzo ambapo rais mwingine wa zamani Ronald Reagan aliwaita waafrika “nyani” katika mazungumzo yao ya simu. \n\nMazungumzo hayo yaliyotokea mwaka 1971 baada ya Umoja wa Mataifa kupiga kura ya kuiingiza China katika umoja huo ikiongozwa na Tanzania ambapo ujumbe wa nchi hiyo ulionekana ukicheza kwa furaha katika ukumbi wa baraza kuu la Umoja wa Mataifa. Aliyekuwa Balozi wa Tanzania katika umoja huo Salim Ahmed Salim ndio aliyeongoza ujumbe wa Tanzania. \n Katika mazungumzo ya simu baina ya Reagan na rais Nixon, wakati huo Reagan akiwa Gavana wa California alisikika akisema “kuwaona nyani wale kutoka nchi za afrika – (tusi) hata bado hawawezi kuvaa viatu." \n Sauti hiyo iliyokuwa haijawahi kutolewa imeibuliwa wiki kadhaa baada ya Rais Donald Trump kutumia lugha ya kibaguzi kuwashambulia wanawake wanne wa chama cha Demokrat wenye asili za mchanganyiko, akikusudia wao siyo Wamarekani halisi na kupendekeza “warejee makwao na kusaidia kutatua maeneo yao wanakotokea yaliyokuwa yameghubikwa na uhalifu \n Tim Naftali, aliyekuwa anasimamia maktaba ya rais Richard Nixon na Makumbusho kuanzia 2007 hadi 2011, ameandika kuwa Reagan – ambaye baadae alikuja kuwa Rais wa 40 wa Marekani – alimpigia simu Nixon Octoba 1971, siku moja baada ya Umoja wa Mataifa kupiga kura kuitambua Jamhuri ya Watu wa China. \n Katika mazungumzo yake hayo, anasema, Reagan alisikika kwa namna fulani akieleza jinsi ujumbe wa Tanzania ulivyoanza kucheza ngoma katika Mkutano Mkuu wa Umoja wa Mataifa wakati kura ya kuruhusu ujumbe kutoka Beijing kuingia uanachama badala ya Taiwan. \n Reagan, anaandika Naftali, anasikika akimwambia Nixon, “Jana usiku, nakwambia, kuangalia tukio hilo kupitia televisheni kama nilivyoona.” \n Nixon amkatiza : “Ndio.” \n Reagan akaendelea kusema, “Kuona watu hao, hao manyani kutoka nchi hizo za Afrika – walaaniwe, wanaonekana hawana mazoea ya kuvaa viatu!” \n Reagan – ambaye ni mtetezi wa dhati wa Taiwan aliyekuwa anaukashifu Umoja Mataifa – alikuwa anataka Marekani ijiondoe kushiriki kikamilifu, Naftali alisema. \n Ofisi ya Kumbukumbu ya Taifa awali ilitoa kanda yenye mazungumzo ya simu mwaka 2000 bila ya kipande chenye ubaguzi, lakini kama mtafiti, Naftali amesema, aliomba mazungumzo hayo ya Nixon na Reagan yasikilizwe upya mwaka 2018. \n Ofisi hiyo ilitoa mazungumzo hayo kamili ya rikodi hiyo mtandaoni wiki mbili zilizopita. \n Katika rikodi nyingine, Naftali anaandika, Nixon baadae alimpigia simu aliyekuwa Waziri wa Mambo ya Nje William Rogers na kurejea mazungumzo yale yale aliyofanya na Reagan. \n  “Kama unavyoweza kufikiria,” Nixon alimwambia Rogers, “kuna hisia kali kuwa tusifanye hilo, kama Reagan alivyosema, aliona haya… wanyama kwenye televisheni jana usiku, na anasema, ‘Yesu, hawakuwa hata wamevaa viatu, na hapa Marekani itatoa hatma yake juu ya hilo,’ na mengine kadha wa kadha.”. ##
Kampeni zilizomalizika mwishoni mwa wiki ziligubikwa na ghasia kati ya wafuasi wa vyama vikuu viwili chama tawala cha CNDD FDD na kile kikuu cha upinzani cha CNL, na kuzusha hofu ikiwa uchaguzi utafanyika kwa amani na haki. \n\nNo media source currently available \n Mgombea kiti cha rais wa chama kikuu cha upinzani cha CNL, Agathon Rwasa ameiambia Sauti ya Amerika kwamba, anashiriki kwenye uchaguzi licha ya kasoro zizliopo ili kuweza kuleta mabadiliko, lakini hofu yake kubwa ni ukosefu wa wakilishi wao kwenye vituo vya kupiga kura kuweza kujua ikiwa ni utaratibu wa haki na vipi kuhakikisha. \n "Uchaguzi unaweza kua wa huru na haki" \n Katika uchaguzi wa rais kuna wagombea 7 wanaotaka kuchukua nafasi ya Pierre Nkuruziza ambae anatajwa sasa kama kiongozi mkuu wa taifa. \n Hali hiyo inasababisha wachambuzi kuuliza ikiwa kweli aatapenda kuona chama tawala cha CNDD-FDD kinaondoka madarakani. \n Makamu rais Gaston Sindimwo ambae ni moja wapo ya wagombea kiti cha rais kwa niaba ya chama cha UPRONA ana hofu ikiwa uchaguzi utakua wa huru ukichukulia jinsi kampeni zilivyogubikwa na ghasia. \n Licha ya kuwepo na wagombea hao 7 wagombea wawili ndio wanaotajwa zaidi nao ni mgombea wa chama tawala cha CNDD FDD Evariste Ndayshimiye mgombea mkuu wa upinzani na Agathon Rwasana wa chama cha CNL. \n Kila maja anadai atapata ushindi na hapo kuzusha hoja ikiwa mmoja akishinda mwengine atakubali matokeo au kunaweza kutokea vurugu tena. Rwasa anasema ikifika hali kwamba wanashindwa atafuata mkondo wa sharia. \n Mgombea kiti wa chama tawala aliyeteuliwa na Nkuruziza, Jenerali aliyestahafu Evariste Ndayshimiye, ambae hakujibu ombi letu la khojiana nae, akifunga mkutano wake wa kampeni jumamosi amewashukuru wafuasi wake na wagombea wenzake kwa kuendesha kampeni iliyokua na ushindani mkubwa. \n “Nawashukuru wote walioniamini, wale ambao wako katika vyama na wasiokua ndani ya vyama. Nawashukuru pia washindani wangu ambao walijitahidi kuvumiliana, na kuvumilia wengine, Wenye hisia tofauti na zao. Tunawaomba waendelee na uvumilivu, wawashauri wafwasi wao." \n Akiwa anataka kuchukua nafasi ya aliyemtanguliwa Ndaysimiye anakabiliwa na changamoto kubwa ya kufuta tuhuma za ukiukaji wa haki za binadam na mateso yaliyotendwa chini ya utawala wa Nkurnziza. \n Tuhuma ambazo zimetolewa mara kwa mara na Umoja wa Mataifa na mashirika ya kutetea haki za binadam na hata serikali kuwafukuza wajumbe wa tume ya haki za binadam ya umoja wa mataifa.  \n Mgombea wa CNDD FDD anasema atafanya mageuzi katika mfumo wa sharia ili kuhakikisha haki inatendeka. \n Licha ya ahadi hiyo, suala linabaki juu ya ikiwa kweli uchaguzi utafanyika kwa njia ya huru na haki hasa kwa vile uchaguzi huu utafanika bila ya kuwepo wafuatiliaji wa kimataifa. \n Serikali ya Bujumbura imekata kuwaruhusu wafuatiliaji kutoka Umoja wa Afrika AU, na Umoja wa Mataifa ikidai AU inaunga mkono upinzani. Na Jumuia ya Afrika ya Mashariki haikuweza kupeleka maafisa wao kwani Bujumbura iliwataka wabaki karantin kwa siku 14, hivyo hawataweza kufanya kazi zao kwa muda unaostahiki.  \n Emery Pacifique Igiraneza, kiongozi wa shirika linalojumuisha raia wa Burundi waishio ugenini linalotetea uongozi bora( MAP Burundi). Anasema hamaini kwamba uchaguzi utakua huru na wa haki. \n Hakuna takwimu za uchunguzi wa maoni kuweza kufahamu nani kwa hakika nani anaongoza miongoni mwa wapiga kura, lakini wachambuzi wanasema ukiangalia idadi ya wafuasi walohudhuria mikutano ya kampeni unaona kwamba ushindani uko kati ya mgombea kiti wa chama tawala Ndaiyshimiye na Yule wa upinzani Rwasa.  \n Ni matumaini ya kila mtu uchaguzi ufanyika kwa amani na salama.. ##
Comoro inakuwa nchi mbili za mwisho barani Afrika kutangaza kuwepo mambukizo ya virusi vya corona visiwani humo, baada ya serikali kuhimizwa na wananchi kuthibitisha hilo kufuatia vifo vya takriban watu 20 wiki hii pekee yake, kulingana na mashirika ya kiraia.  \n\nNayo Lesotho inabaki kuwa nchi pekee ya Afrika ambayo hakuna mtu yoyote aliyeambukizwa na virus vya Corona hadi hivi sasa. \n Rais Azali Assoumani, wa Comoros alitangaza Alhamisi asubuhi kwamba, kuna mtu mmoja mwenye umri wa miaka 50 anaeaminika aliambukizwa na Mkomoro mmoja aliyetokea Ufaransa Machi 18, na kulazwa hospitali April 23.  \n “Vipimo vyake hii leo vinathibitisha ana ugonjwa wa COVID 19. Hali yake ya afya inaendelea kuwa nzuri na sasa tunawatafuta wale wote waliokaribiana naye kufahamu jinsi alivyoambukizwa na watu ambao huenda waliambukizwa naye.” Amesema Rais Azali  \n Kutokana na hayo Rais Azali amesema anatangaza hatua za kupiga marufuku mkusanyiko wa zaidi ya watu 20, kufungwa shule na misikiti na amri ya kutotoka nje usiku.  \n Lakini wachambuzi na wananchi wengi wanasema serikali inaficha ukweli wa mambo kwani kuna watu wengi zaidi walioambukizwa na kuna watu wameshakufa na ugonjwa huo.  \n Mmoja wapo ni waziri wa zamani wa mambo ya nchi za nje, akiwa mmoja wa wachache waliopigania uhuru wa Comoro, waliobaki, Muzawar abdallah alifariki Alhamisi asubuhi kutokana na kile familia yake inaiamabia Sauti ya Amerika kwamba, wameambiwa na madaktari kuwa ni dalili za COVID 19, lakini serikali haikuwaruhusu kutangaza. \n Amri El-Arif Bobah, ambae ni binamu wa Abdallah amezungumza na Sauti ya Amerika na anasema hafahamu kwa nini serikali imechukuwa muda huu wote kutangaza kuwepo kwa ugonjwa huu wakati yeye anafahamu mjomba wake alikuwa ameambukizwa kulingana na madaktari. \n “Mimi ninadhani uncle Mouzaoir, kafariki ndio, kwani tangu juzi alipelekwa hospitali kutokana na matatizo ya kisukari. Lakini hatimaye maradhi yake yamegeuka kuwa matatizo ya kupumua.” El-Arif anasema “serikali haitaki kukubali kwamba ugonjwa wa COVID-19 uko visiwani humo, hadi leo rais alipotangaza kuna mtu mmoja pekee yake.”  \n El-Arif anasisitiza kwamba “mimi bidhati ninaweza kukuambia uncle kafariki kutokana na ugonjwa huo wa COVID-19.” \n Akizungumzia tangazo la Rais Azali la ikiwa kukiri kuwepo na mtu aliyembukizwa kutabadilisha hali ya mambo, El-Arif amesema “sidhani, unafahamu katika nchi inabidi serikali kutoa taarifa ya uhakika, ndipo watu watatanabahi kuna jambo, lakini ikisema kuna mtu mmoja pekee watu watadharau na kuendelea na maisha yao ya kawaida.” \n Hilo ni jambo la hatari wanasema watalamu wa afya na kuitaka serikali ya Comoros kuchukuwa hatua kali zaidi za kudhibiti ugonjwa huo \n Wakati huo huo inaripotiwa kwamba wafanyakazi wote wa huduma za afya katika hospitali kuu ya Al Maarouf wanakataa kuwahudumia wagonjwa kutokana na ukosefu wa vifaa vya kujikinga. \n No media source currently available. ##
Kampuni kubwa ya utalii nchini Uingereza, Thomas Cook, imeanguka baada ya kushindwa kupata ufadhili na hivyo kufutilia mbali safari za wateja wake zaidi ya 600,000. \n\nKampuni hiyo ambayo imekuwa katika biashara kwa zaidi ya miaka 178, ilikuwa imesema Ijumaa kwamba ilikuwa inatafuta dola milioni 250 za dharura, ili kuepuka kuanguka, na kwamba ilikuwa katika mazungumzo ya wikendi na wamiliki wake wa hisa pamoja na wafadhili ili kuepuka matatizo. \n Mamlaka ya safari za anga nchini Uingereza, imesema ndege nne za kampuni ya Thomas Cook, zitasitisha safari zake, na wafanyakazi wake zaidi ya laki mbili katika nchi 16 watapoteza ajira. \n Miezi kadhaa iliyopita, kampuni hiyo ilikuwa imeripoti kiwango kidogo cha watalii kutokana na mgogoro wa Uingereza kujiondoa Umoja wa Ulaya (Brexit), kuwa mojawapo ya sababu zinazopelekea kuwa na deni kubwa. \n Serikali ya Uingereza imesema kurejea kwa wateja wake 150,000 ambao sasa wapo nje ya nchi, ndio idadi kubwa zaidi katika historia ya nchi hiyo. \n Hatua ya kurejea kwao imeanza hii leo na mamlaka ya safari za anga Uingereza, imesema imepanga kutuma ndege kadhaa kuwarejesha nyumbani katika shughuli itakayochukuwa muda wa wiki mbili. \n Imetayarishwa na mwandishi wetu, Washington, DC. ##
MANAGEM inazalisha dhahabu, fedha, kobalti na shaba. Kampuni hiyo pia inaendesha shughuli zake nchini Jamhuri ya Kidemokrasi ya Congo, Ethiopia, Gabon, Guinea Conakry, ivory Coast, mali, Morocco na Sudan \n\nKampuni kuu ya madini ya Morocco ya MANAGEM ilieleza Jumanne kwamba imepata shehena ya dhahabu ambayo ilizuiwa na maafisa wa Sudan mwanzoni mwa mwezi huu. \n Kikosi cha kukabiliana na mambo ya dharura nchini Sudan kilizuia kilo 241 za dhahabu katika ndege ambayo ilitua mjini Khartoum Mei 8 wakati kikosi hicho kililipokua kinafanya uchunguzi unaohusisha uwezekano wa kuwepo na usafirshaji haramu wa dhahabu. \n MANAGEM ilieleza kuwa shehena hiyo ni sehemu ya usafirishaji wa kawaida na kampuni ilikamilisha utaratibu wote unaohitajika kulingana na kanuni za mamlaka ya usafiri ya nchi hiyo. MANAGEM iliendelea kueleza katika taarifa yake kwamba maafisa wa mji mkuu wa Sudan walikubali utaratibu tunaofuata na kuheshimu kanuni zilizopo nchini humo huku ikiongeza kwamba ndege hiyo hivi sasa iliruhusiwa kuendelea na safari. \n Kampuni ya MANAGEM ambayo inamilikiwa na kampuni ya familia ya kifalme ya Morocco ya Almada iliyoanzisha uzalishaji wa mgodi wa dhahabu wa Gabgaba mwaka 2012 kupitia kampuni yake tanzu ya MANUB. MANAGEM inazalisha dhahabu, fedha, kobalti na shaba. Kampuni hiyo pia inaendesha shughuli zake nchini Jamhuri ya Kidemokrasi ya Congo, Ethiopia, Gabon, Guinea Conakry, ivory Coast, mali, Morocco na Sudan.. ##
Suala la kupambana na mlipuko wa ugonjwa wa Ebola mashariki mwa jamhuri ya kidemokrasia ya Congo litakuwa moja ya mambo yatakayojadiliwa. \n\nRais wa Jamhuri ya kidemokrasia ya Congo Felix Tshisekedi atafanya ziara mjini Washington Dc mapema mwezi Aprili kujadili kuimarisha uchumi na usalama wizara ya mambo ya nje ya Marekani imeeleza Jumanne. \n Msemaji Robert Palladino amesema Tshisekedi atatembelea Washington tarehe 3 hadi 5 mwezi Aprili na kufanya mikutano na waziri wa mambo ya nje Mike Pompeo pamoja na maafisa wengine wa juu wa utawala wa Trump. \n Haijajulikana mara moja kama atakutana na rais Donald Trump. \n “Tunaungana na matakwa ya rais Tshisekedi ya kutaka kujenga uhusiano thabiti kati ya Marekani na Jamhuri ya kidemokrasia ya Congo” Palladino aliwaambia waandishi wa habari. \n Amesema suala la kupambana na mlipuko wa ugonjwa wa Ebola mashariki mwa jamhuri ya kidemokrasia ya Congo kulikogubikwa na vita litakuwa ni moja ya mambo yatakayojadiliwa. \n Imetayarishwa na Sunday Shomari.. ##
Viongozi wa Umoja wa Afrika (AU) wanaokutana mjini Addiss Ababa wamesisitiza watachukuwa jukumu muhimu zaidi katika kutanzua migogoro inayoendelea katika bara hilo.  \n\nHuu ni mkutano wa kawaida wa kikao cha 33 cha pamoja cha wakuu wa nchi na serikali ya Umoja wa Afrika wa siku mbili unaomalizika chini ya kauli mbiu Nyamazisha Bunduki barani Afrika. \n Mwenyekiti wa Kamisheni ya AU Moussa Faki Mahamat alizungumzia jinsi usalama ulivyozorota katika sehemu mbali mbali za bara hilo kutokana na kuongezeka kwa ugaidi, ugomvi kati ya jamii mbali mbali na mizozo baada ya uchaguzi. \n Rais wa Afrika Kusini Cyril Ramaphosa anayechukuwa uwenyekiti wa umoja huo kutoka kwa Rais Abdel Fattah al Sisi wa Misri, ametanganza kwamba anania ya kuitisha mkutano wa viongozi mwezi May kuzingatia juu ya namna ya kutanzua migogoro na utekelezaji wa mkataba wa biashara huru barani Afrika. \n Viongozi wa Afrika wanasema watajihusisha zaidi na kwa nguvu katika kumaliza mizozo ya Libya na Sudan Kusini.  \n Kwa upande wake Katibu Mkuu wa Umoja wa Mataifa (UN) Antonio Guterres ametangaza kuongeza msaada kwa walinzi wa amani barani Afrika akisisitiza haja ya kumaliza migogoro na kuzingatia maendeleo ya kiuchumi na kupambana na ghasia za kijinsia. \n Imetayarishwa na mwandishi wetu, Washington, DC.. ##
Wasafiri nchini Kenya iliwabidi wasubiri kwa muda mrefu wakati mashirika ya ndege na biashara zikihisabu hasara kubwa kutokana na mgomo wa wafanyakazi uliyosimamisha operesheni za viwanja vya ndege Jumatano. \n\nAthari za hasara ya fedha zinazotokana na vitendo hivi vya uvunjaji sheria ni kubwa. Bado tunafanya mahesabu na tutatoa kiwango halisi cha hasara hii \n "Kufutwa au kubadilishwa kwa safari za ndege huja na gharama ikiwemo kuwarejeshea abiria nauli zao, kuwapa malazi abiria waliokwama, siyo tu hapa Kenya lakini katika viwanja vingine vya ndege ambapo ndege zao zilikuwa zimalize safari Nairobi. Hili litasababisha hasara isiyokifani kwa mashirika ya ndege," Waziri wa Usafiri James Macharia amesema. \n Mkurugenzi Mtendaji Mkuu wa KQ Sebastian Mikosz amesema bado hawajamaliza kufanya mahesabu ya hasara iliyopatikana kwa shirika la ndege hilo, lakini katika makaratasi waliopeleka mahakamani kufungua shauri hilo Jumatano asubuhi, shirika hilo limeonyesha hasara iliyotokana na mgomo huo kuwa ni Shilingi milioni 300 za Kenya (dola milioni 3). \n Wanachama wa jumuiya ya wafanyakazi wa viwanja vya ndege walikuwa wanapinga pendekezo la kuunganisha shirika la ndege la taifa la Kenya Airways na wasimamizi wa viwanja hivyo, na kama ikipitishwa, itaifanya KQ kuendesha viwanja hivyo kwa mkataba wa gharama nafuu wakishirikiana na Mamlala ya viwanja vya ndege Kenya (KAA). \n Ndege zilizokuwa zifanye safari hazikuondoka na hakuna ndege iliyotuwa uwanja wa JKIA hadi majira ya saa tano asubuhi saa za Afrika Mashariki, wakati shirika la ndege la Rwanda ambalo lilikuwa limepangiwa kuchukuwa abiria kuondoka ikiwa tupu. \n Abiria wengi walikuwa wakizunguka uwanja wa ndege wakisubiri kujua hatima ya safari zao, wakati serikali ilipoamrisha Jeshi la Wananchi la Kenya (KDF) kuendesha shughuli za uwanja wa ndege katika eneo la kutua na kuruka ndege. \n KQ ilipata hasara kubwa kuliko zote katika masaa 24 yalioathiri ndege zake na bado ilikuwa inafanya juhudi za kuanza safari zake ili kukidhi mahitaji ya abiria ambao walikuwa wamekwama uwanjani hapo. \n JKIA inapokea kwa wastani abiria 13,000 kila siku, na zaidi ya abiria 8,000 huanza safari zao kutoka katika uwanja huu. \n Uwanja wa ndege huu ambao ni kiunganishi kwa mashirika mengi ya ndege unashughulikia kwa wastani ndege 230 kwa siku, na takriban ndege 114 zikiondoka kwa ajili ya safari za ndani ya nchi, kikanda na kimataifa.  \n Imetayarishwa na mwandishi wetu, Washington, DC. ##
Mnadhimu wa kambi ya Upinzani nchini Tanzania, Tundu Lissu amesema kuwa ni hoja ya kijinga inayotolewa na serikali kuwa yeye anazuia uchunguzi kufanyika baada ya shambulizi la risasi lililofanywa na watu wasiojulikana dhidi yake na dereva wake nchini Tanzania. \n\n“Samahani sana kwa lugha yangu, hii ni hoja ya kijinga sana,” alijibu Tundu Lissu wakati wa mahojiano maalum yaliyofanywa na Mkuu wa Idhaa ya Kiswahili VOA, Mwamoyo Hamza. Balozi wa Tanzania nchini Marekani Wilson Masilingi pia alishiriki katika mahojiano hayo Jumatano, Washington, DC. \n “Kama ningelikufa na dereva wangu angelikufa kusingekuwa na uchunguzi?” alihoji Lissu. \n  \n Madai ya kutotoa ushirikiano \n Kwa upande wake serikali ya Tanzania imekuwa ikiendelea kudai kuwa Tundu Lissu amekuwa hatoi ushirikiano na hivyo kuchelewesha kukamilika kwa uchunguzi huo. Naye Lissu amekuwa akilalamika kuwa shambulizi alilofanyiwa mpaka hivi sasa halijapata ufumbuzi wa kiuchunguzi. \n   \n Akijibu shutuma zilizotolewa na Lissu, Balozi wa Tanzania, Marekani amekosoa lugha anayotumia Lissu na kusema kuwa anasikitishwa na kitendo chake cha kutotambua kwake kazi nzuri ya serikali. \n “Kutotambua kazi nzuri ya serikali ukazunguka dunia nzima unamtukana rais wako, vyombo vya dola, na kuwaambia watanzania kwamba hamna haki nchini kwenu sio sawa,” amesema Balozi huyo. \n Tazama mahojiano kamili hapa: \n  \n   \n Athari ya ziara ya Lissu  \n “Kitendo cha Lissu kuzunguka dunia nzima hakisaidii. BBC, Radio Ujerumani -DW, Sauti ya Amerika -VOA, sio mahakama. Unachofanya ni kutuchafua na kutuvunjia heshima na kujichafua yeye mwenyewe.” \n Lissu alipoulizwa dhana hasi juu ya kutembea kwake nchi za nje akieleza hali ya taifa la Tanzania na vitendo vya mashambulizi alivyofanyiwa kuwa ni kitendo cha kulichafuwa taifa au yeye kuwa ni adui wa Tanzania, alieleza: \n “Lazima tutafautishe kati ya serikali na taifa. Serikali ya Magufuli sio taifa. Serikali inatakiwa kuongozwa na katiba, na katiba yetu imeweka wazi mipaka ya mamlaka. Sisi raia ambao ndio taifa tunahaki ya kuwakosoa viongozi wetu, tunahaki ya kuwaondoa madarakani ikibidi,” ameeleza. \n “Kwa hivyo tunapoeleza juu ya matendo mabaya iwe tuko ndani ya Tanzania, au nje ya Tanzania au mahali popote tunatimiza wajibu wetu kama raia,” amesisitiza Lissu. \n  \n Rais ni nembo ya taifa? \n Akijibu hoja ya Lissu, Balozi amesahihisha kwa kusema kuwa nafasi ya rais na amiri jeshi mkuu wa nchi, ni nembo ya taifa na hivyo (raia) hutakiwi kumtukana rais. \n “Unazungumza vitu ambavyo havipo na unapaswa uniheshimu kwa sababu mimi ni kaka yako,” Balozi alimnasihi Lissu. \n “Mimi kama Balozi nimekuja hapa kutetea heshima ya Tanzania, kwa kuwa wewe umekuwa ukitukana nchi yako,” amesisitiza. \n Tanzania inamihimili kamili \n Balozi amemkumbusha Lissu kuwa kama kuna sababu zozote za kiushahidi, Tanzania ina Katiba ,inasheria, inamahakama huru na inabunge. \n “Huyu hajaenda bungeni kupeleka motion au kupeleka mashtaka mahakamani dhidi ya rais,” amemkosoa. \n Je, upinzani ni maadui? \n Balozi aliulizwa iwapo upinzani wanaonekana kama maadui wa taifa, kwa vile dunia imekuwa ikishuhudia wabunge wa upinzani wakiwekwa ndani, akiwemo Mbowe, Lema, Sugu, Mdee, Lissu na Zitto. \n “Wapinzani si wako bungeni. Kwani hawa ndio wapinzani peke yao. Wapinzani wanakamatwa wanapelekwa polisi, polisi wanawapeleka mahakamani,” alifafanua balozi. \n “Na nyinyi mnapaswa kuwakumbusha wapinzani kuwa ukiwa mpinzani hauko juu ya sheria, wewe huwezi kuwa kiongozi wa upinzani au mbunge ukavunja sheria. \n  \n "Upinzani wako rumande hawajafungwa" \n Balozi Masilingi amesema kibaya ni kufungwa bila ya kuwa na hatia, hakuna aliyefungwa, watu wako rumande wanachunguzwa, watapewa haki za kikatiba za kujitetea. \n Lissu akijibu madai ya kuwa mpaka hivi sasa baada ya kushambuliwa na kujeruhiwa kwa risasi hajatumia nafasi yake kuwaomba wabunge wenzake wapeleke muswada bungeni kuanzisha uchunguzi rasmi wa shambulizi hilo, alieleza: \n “Siku ambayo nilishambuliwa Septemba 7, 2017, Spika wa Bunge la Tanzania aliamuru kamati ya ulinzi na usalama ya Bunge kuchunguza shambulio dhidi yangu, kamati ilipomaliza uchunguzi ikatengewa tarehe ya kutoa ripoti… ilipofika siku ya kutoa ripoti ikawekwa katika orodha ya shughuli za bunge. Baadae kidogo ikaondolewa.” \n "Ripoti ya bunge imezimwa" \n Lissu ameongeza kuwa ripoti ya uchunguzi huo haijatolewa mpaka leo. Kwa hivyo sio kwamba uchunguzi haukufanyika, umefanyika lakini umezimwa. Watu ambao hawajachunguza shambulizi hili ni Jeshi la Polisi. \n “Jeshi la Polisi la nchi yangu halijahoji mtu yoyote, sio majirani zangu, sio mimi mwenyewe, walisema watakuja Nairobi hawakuja,” ameeleza Lissu. \n Balozi amekanusha madai ya Lissu akisema kuwa yeye kama mwakilishi wa serikali ya Tanzania, anataarifa polisi wanaendelea na uchunguzi. \n “Mimi nakwambia polisi bado wanachunguza, yeye (Lissu ) anasema hawachunguzi,” amesema. \n  \n Lissu auliza serikali ilimhoji nani? \n Lissu alisisitiza kuwa serikali ieleze wamemhoji nani, wanatakiwa waweke ripoti hadharani. \n “Mbunge amepigwa risasi katikati ya vipindi vya bunge, polisi hawajatoa ripoti hata kidogo,” amesema Lissu. \n Hata hivyo Balozi amemkosoa Lissu akisema: Kwa sababu wewe ulikuwa hospitalini mwaka na nusu unaletewa taarifa za kukuchonganisha na serikali na unazikubali kama zilivyo. “Wewe kama mwanasheria huwezi ukachukua ushahidi wa kuambiwa. \n Balozi alimuomba Lissu: Kwa nini hutaki kurudi nyumbani ukatoa statement wewe na dereva wako, tukafikia hatma ya uchunguzi.. ##
Meya wa zamani wa South Bend, Indiana, Pete Buttigieg amamua kujitoa katika kinyang’anyiro cha kuwania urais wa Marekani 2020.  \n\nKampeni ya Buttigieg ilitangaza Jumapili jioni kuwa mgombea wao ameamua kuchukua hatua hiyo baada ya kumaliza katika nafasi ya nne ambapo hakupata wajumbe wowote.  \n Wakati huo huo Makamu wa Rais wa zamani wa Marekani Joe Biden, aliyeshinda kwa kishindo uchaguzi wa chama hicho South Carolina, anakabiliwa na changamoto mpya kutoka kwa Seneta wa Vermont Bernie Sanders wakati majimbo 14 yatakapopiga kura Jumanne katika mashindano ya chama kote nchini Marekani.  \n Biden, alikuwa hajawahi kushinda kwenye jimbo lolote katika uchaguzi huo wa awali wa urais mara tatu hadi mafanikio hayo ya Jumamosi.  \n Lakini utafiti wa maoni kabla ya uchaguzi unaonyesha kwamba Sanders, mwenye mrengo wa kushoto wa kisoshalisti aliyejitangaza kugombea kupitia chama cha Demokratic, anaongoza kwa kiasi kikubwa huko California. \n Inatarajiwa kuwa atakuwa na kuna kura nyingi za wajumbe wa mkutano mkuu ujao wa kitaifa wa uteuzi wa mgombea wa chama cha Demokrat katika msimu wa joto katika duru ijayo ya kupiga kura.. ##
Rais wa Kenya Uhuru Kenyatta, Jumamosi alitangaza kufungwa kwa mipaka kati ya nchi hiyo na majirani wake, Tanzania na Somalia, katika kile alichokiita "juhudi zaidi za kukabiliana na kuenea kwa virusi vya Corona." \n\nKatika hotuba iliyorushwa moja kwa moja na vyombo vya habari kutoka Ikulu ya Nairobi, Kenyatta alisema ni marufuku kwa watu kutoka au kuingia Kenya kupitia mipaka hiyo. \n "Kuingia au kutoka nchini Kenya, ikiwa ni pamoja na magari ya abiria, sasa ni marufuku," alisema Kenyatta. \n Hata hivyo, rais huyo alisema magari ya mizigo bado yataendelea kuruhusiwa kuingia na kutoka "lakini ni lazima madereva wawe wamefanyiwa vipimo na kubaini kwamba hawana virusi vya Corona." \n Katika siku za karibuni serikali ya Kenya imesema kumekuwa na ongezeko kubwa la maambukizi kutokana na kutofuatwa kwa kanuni zilizowekwa kupambana na ugonjwa huo kwenye mipaka yanke na nchi jirani. \n Kenyatta inakitaja kuwa uingizaji wa maambukizi ya kiwango cha juu nchini mwake na hivyo basi kuwaweka raia wake katika hatari ya maambukizi ya virusi vya Corona.  \n Rais Kenyatta alieleza kuwa mipaka ya Kenya na nchi hizi mbili imeingiza maambukizi 43 ya virusi vya Corona ambayo ni robo ya visa 166 ilivyoripoti wiki jana na hivyo basi ipo haja ya dharura ya kuwazuia raia wa nchi hizo mbili kuingia mipaka yake. \n Aliongeza kuwa maambukizi 14 ni ya watu walioingia Kenya kupitia Wajir, 16 kupitia mpaka wa Namanga, 10 kupitia Mpaka wa Isebania, 2 kupitia mpaka wa Lunga Lunga na mmoja kupitia mpaka wa Loitokitok.  \n  Kenyatta vile vile alisema watu 78 waliopimwa na kupatikana na maambukizi ya virusi vya Corona kutoka nchi hizi mbili, wamerejeshwa nchini mwao kupata matibabu zaidi.  \n Mpaka kati ya Kenya na Tanzania unapitia miji ya Namanga, Loitokitok, Taveta-Holili, Isebania na Lunga Lunga.  \n Serikali ya Kenya imekuwa ikijikuna kichwa kutokana na maambukizi yanayoongezeka kila kuchao, huku visa kadhaa vikiripotiwa kutokea nchi jirani, hususan Tanzania na Somalia, na tayari imetangaza kuweka vituo vya maabara katika mpaka wake na Tanzania katika eneo la Namanga.  \n Kenya inatarajia kupunguza maambukizi zaidi ya virusi vya Corona kupitia madereva wa malori ya masafa marefu nchini mwake na kuwahakikisha usalama wa raia wake.  \n Baadhi ya madereva kwenye kituo cha mpaka kati ya Kenya na Tanzania, cha Namanga, wamekuwa wakilalamikia kile wanachokiita unyanyapaa. \n Kenyatta aidha alitangaza kuongezwa kwa muda wa marufuku ya kutoka nje usiku kote nchini, na zuio la kutoka au kuingia kwenye kaunti za Nairobi, Mombasa, Kwale, Kilifi na Mandera. \n -Mwandishi wa VOA Kennedy Wandera pia amechangia ripoti hii. ##
Gavana wa Nairobi Mike Sonko alifanya ukaidi kujaribu kukimbia abakie huru mapema siku ya Ijumaa. \n\nLakini kutokana na dosari kadhaa alizozifanya na wasaidizi wake akijaribu kukwepa kukamatwa kulifanya kukimbia kwake kuishie ukingoni kwani alikamatwa huko Voi, kilomita 300 kutoka Nairobi, wakati akiwa ndani ya gari anaelekea Mombasa.. \n Uamuzi wa kumkamata ulifikiwa siku mbili zilizopita lakini ilichukua masaa 11 yaliyokuwa na vioja vya hali ya juu hadi polisi wa kikosi maalum kumfikia na kumdhibiti. \n Anashutumiwa pamoja na mambo mengine, kutumia madaraka vibaya, na anakabiliwa na mashtaka ya ufisadi ya zabuni zinazotolewa mjini Nairobi. \n Mkurugenzi wa Mashtaka ya Jinai Noordin Haji amewaambia waandishi wa habari jijini kuwa Sonko na washirika wake walikuwa wanaendesha mfumo wa ufisadi uliopelekea ubadhirifu wa kiasi kisichopungua shilingi milioni 357. \n Kufuatia kukamatwa kwake, anatarajiwa kufikishwa mahakamani Jumatatu.. ##
Maafisa wa serikali ya Kenya Jumatano wamewaruhusu abiria 239 ambao waliwasili katika uwanja wa kimataifa wa Jomo Kenyatta mjini Nairobi wakiwa ndani ya ndege ya China Southern. \n\nAbiria wote walifanyiwa uchunguzi maalum wa kiafya na baadaye kuruhusiwa kuingia nchini humo. \n Wakati huohuo Wizara ya Afya imesema abiria walishauriwa kujitenga kwa muda wa siku 14 kama hatua ya tahadhari dhidi ya uwezekano wa kusambaza virusi vya corona. \n Hii ni mara ya kwanza kwa idadi kubwa ya abiria kuambiwa kujitenga na watu wengine. \n Waziri wa Afya, Sicily Kariuki amesema katika taarifa yake kwamba kesi 17 za washukiwa wa virusi vya corona zimeripotiwa nchini humo, lakini wote waliofanyiwa uchunguzi wa kiafya wamegundulika hawajaambukizwa virusi hivyo. \n Hata hivyo amewaasa raia wa Kenya kutofanya safari ambazo si muhimu kwenda kwenye nchi ambazo zimethibitishwa kuwa zina kesi za virusi vya corona. \n Wakenya wengi wamestushwa na uamuzi wa serikali kuruhusu abiria kutoka China kuingia nchini. \n Imetayarishwa na mwandishi wetu, Washington, DC.. ##
Mbunge wa Baraza la Wawakilishi Marekani, Rashida Tlaib amebadilisha uamuzi wake wa kuzuru Ukingo wa Magharibi, masaa machache baada ya Waziri wa Mambo ya Ndani kusema itamruhusu kuzuru Palestina kumuona bibi yake “kwa sababu za ubinadamu.” \n\nKatika ujumbe wa Tweet Ijumaa asubuhi Tlaib alisema, “Itaniumiza sana.” \n “Uamuzi huu unatokana na kuzingatia kuwa kumtembelea bibi yangu chini ya hali hizi kandamizi ni kinyume cha kile ambacho nina imani nacho – vita dhidi ubaguzi, ukandamizaji na dhulma.” Tlaib aliandika katika barua aliyoituma kwa waziri wa mambo ya ndani wa Israeli (Aryeh Deri) Alhamisi, Akiomba kuruhusiwa kumuona bibi yake, akisema ingekuwa fursa ya mwisho kumuona. Katika barua yake, Tlaib amesema ataheshimu “makatazo yote na hatahamasisha migomo dhidi ya Israel.” \n Mapema Ijumaa Israel ilibadilisha msimamo wake kuhusu wabunge wanawake wawili wa Marekani ambao iliwazuilia kuingia nchini humo.na kuruhusu mmoja wa wabunge hao ,Tlaib, kuingia nchini humo. \n Barua iliyoandikwa na ofisi ya wizara ya mambo ya ndani ya Israel, inasema mbunge Tlaib, atalazimika kuheshimu vizuizi vyovyote atakavyowekewa na hataruhusiwa kueneza misimamo pingamizi wakati wa ziara yake. \n Hivi karibuni Rais wa Marekani Donald Trump alikuwa amekanusha madai ya kuishawishi Israel kuwazuia Tlaib na Ilhan Omar kuingia Israel. \n Tlaib na Omar ni wakosoaji wakubwa wa namna Israel inavyoichukulia Palestina. \n Rais Trump, alisema Alhamisi kwamba haihimizi wala kuikataza Israel kuwazuia waakilishi hao wa chama cha Democratic Ilhan Omar na Rashida Tlaib kuingia katika mipaka yake. \n Trump hakutaja mtu aliyezungumza naye katika serikali ya Israel. \n Akitumia ukurasa wake wa twitter, Trump alionekana kutoa changamoto kwa Israel, kabla ya maamuzi kuchukuliwa. \n Alisema itakuwa udhaifu mkubwa iwapo Israel itawaruhusu Omar na Tlaib kuingia nchini humo. \n Trump amedai kwamba Omar na Tlaib wanaichukia Israel na wayahudi wote, na kwamba hakuna kinachoweza kusemwa wala kufanyika kubadilisha fikra zao.. ##
Waziri wa Mambo ya Nje wa Marekani, Mike Pompeo, amefanya ziara ya kushutukiza nchini Iraq katikati ya mivutano inayoendelea kati ya Marekani na Iran. \n\nHili limekuja baada ya taarifa za kijasusi kuashiria kuwa  Iran imehamisha makombora yake ya masafa ya mbali kwenda kwenye fukwe za nchi hiyo.  \n Hatua hiyo mara ya kwanza iliripotiwa na kituo cha televisheni cha CNN, ambapo ilikuwa ni ishara ya kwamba Iran inaweza kuwa inafikiria ama kujiandaa kushambulia vikosi vya Marekani, katika ukanda huo. \n Afisa wa serikali aliyeongea na shirika la habari la Associated Press amesema hawakuwa na uhakika kwamba makombora hayo yaliyowekwa katika boti yalikuwa yakionyesha uwezo mpya wa kijeshi ama yalikuwa yakiihamishiwa kuelekea eneo jipya.  \n Imetayarishwa na mwandishi wetu, Washington, DC.. ##
Wananchi wa Uingereza wamesikitishwa na viongozi wao wa kisiasa kushindwa kufikia muwafaka katika suala zima la Uingereza kujiondoa katika Umoja wa Ulaya (EU). \n\nWachambuzi wa masuala ya kisiasa wanasema kuwa hadi sasa wananchi wako njia panda juu ya hatma ya Brexit. \n Wamesema kuwa kumekuwa na upinzani mkubwa kati ya wanasiasa hao juu ya mpango wa Theresa May unaotaka Uingereza kujiondoa EU. \n Tamati ya siku 17 \n Wabunge kwa mara ya pili Jumanne wamepinga suala hilo la kujiondoa huku zikiwa zimesalia siku 17 hadi muda wa taifa hilo kujitoa umoja huo. \n May, amesema anasikitika sana kutokana na hatua ya bunge kuyakataa makubaliano yake yakujiondoa Umoja wa Ulaya- EU kwa mara ya pili na kuiweka nchi hiyo katika mgogoro mbaya zaidi wa kisiasa uliyowahi kuikumba nchi hiyo, zikiwa zimebakia siku 17 kabla ya tarehe ya mwisho ya kujiondoa kutoka umoja huo. \n Wabunge waliopiga kura ya hapana \n Wabunge 391 walipiga kura kukataa mkabata wa Theresa May uliyokuwa umefanyiwa marekebisho huku juhudi zake za mwisho za kufanya mazungumzo na wakuu wa EU Jumatatu kukabiliana na wakosoaji wake, kugonga ukuta. \n Kadhalika wabunge 242 pekee ndio waliounga mkataba wake May. May amesema kwamba kwa sasa, bunge la Uingereza sasa halijui cha kufanya kati ya kubatilisha kipengele cha50 kinachoelezea azma yakujiondoa EU, kuitishakura ya pili ya maoni au kuendelea na mkataba na sio mkataba uliopo. \n Thamani ya sarafu yashuka \n Thamani ya sarafu ya Sterling imeanguka kwa asilimia 2 kutoka dola 1.3086 hadi 1.3005, muda mfupi baada ya kura iliyopigwa na bunge la nchi hiyo. \n Wabunge wa Uingereza wanatarajiwa kupiga kura Jumatano kuamua iwapo Uingereza ijiondoeEU na makubaliano au bila ya makubaliano yoyote. \n Fursa nyingine \n Iwapo watapiga kura kupinga mkakati huo, watapiga tena kura siku inayofuata kuidhinisha iwapo kurefushwa kwa kipengere cha kifungu namba 50 - mfumo wa sheria utakao iondoa Uingereza katika EU kufikia Machi 29. \n May amesema wabunge watalazimika kuamua iwapo wanataka kuahirisha Brexit, kuandaa kura nyingine ya maoni au iwapo "wanataka kuondoka na mkakati mpya. \n Imetayarishwa na mwandishi wetu, Washington, DC.. ##
Wamarekani watatu wenye asili ya Kenya wamefunguliwa mashtaka kwa madai ya kula njama ya kuwasaidia kikundi cha Islamic State. \n\nWanaume hao walikamatwa uwanja wa ndege wa Michigan na hatimaye mpango huo kudhibitiwa, vyombo vya usalama vimetangaza Jumanne. \n Wote wakiwa katika umri wa miaka 20 na wanauhusiano wa kindugu, inadaiwa walijirikodi katika picha za video wakitoa ahadi kuwa waaminifu kwa kikundi cha IS. \n FBI iliwasiliana nao \n Walizungumza juu ya uwezekano wa kutumia gari kushambulia nchini Marekani, iwapo mmoja wao hataweza kusafiri nje ya nchi kuungana na kikundi hicho cha kigaidi katika mapigano yake. \n Wafanyakazi wa idara ya upelelezi wa makosa ya jinai, FBI, waliwapeleka askari kanzu kuzungumza na watuhumiwa hao na vibali vya upekuzi kadhaa vilitolewa kupekuwa akaunti zao za mitandao ya kijamii ikiwa ni hatua ya kufuatilia mawasiliano ya washukiwa hao kati yao wenyewe, kwa mujibu wa waraka wa kiapo uliofikishwa katika mahakama ya serikali kuu. \n Wote watatu walikamatwa siku ya Jumatatu wakiwa uwanja wa ndege wa Gerald Ford Airport katika jiji la Grand Rapids, jina la mmoja wao ni Muse Abdikadir Muse, 23, ambaye pia anajulikana kama Muse Muse, wakati akiwa anapita katika dawati la upekuzi wa abiria kwa ajili ya mchakato wa kiusalama, TSA. \n Vyombo vya usalama vimesema kuwa alikuwa amepita katika dawati hilo kwa ajili ya safari ambayo hatimaye ingempeleka hadi Mogadishu, Somalia kwa lengo la kujiunga na kikundi cha IS. \n Katika kubadilishana mawasiliano katika mitandao ya kijamii na mpelelezi wa FBI, Muse anadaiwa kuwa alikuwa anataka kujiunga na kikundi cha IS huko Somalia na “kwenda kupigana mstari wa mbele,” kwa mujibu wa waraka huo wa kiapo. \n Wakamatwa uwanja wa ndege \n Polisi pia wamemkamata uwanja wa ndege watu ambao ni washirika wa Muse katika njama hiyo ya kufanya vitendo hivyo vya ugaidi : Kaka yake Mohamud Abdikadir Muse, 20, na ndugu mwengine, Mohamed Salat Haji, 26. \n Wawili hao wanadaiwa kuwa walinunuwa tiketi ya ndege na kumpeleka Muse uwanja wa ndege. \n Wanaume hao watatu, ambao walichukua uraia wa Marekani asili yao ni Kenya, wameshtakiwa kwa kula njama kutoa msaada au fedha kwa taasisi ya kigaidi ya nje. \n Vyombo vya usalama vilikuwa na umuhimu na kaka ya ndugu hao, Muse, kuanzia mwezi April 2016, wakati ikidaiwa kuwa aliposti waziwazi ujumbe wa kuwaunga mkono kikundi cha IS katika akaunti yake ya Facebook, waraka huo wa kiapo umeeleza.. ##
Rais Abdelaziz Bouteflika wa Algeria ameahidi siku ya Jumapili hatakamilisha muhula kamili wa miaka mitano akichaguliwa tena wakati wa uchaguzi wa mwezi Aprili. \n\nWachambuzi wanasema uamuzi huo ni juhudi za kuwaridhisha waandamanaji kote nchini wanaomtaka asigombee tena kiti cha urais baada ya miaka 20 ya utawala wake. \n Maandamano yaliyoanza siku 12 zilizopita katika chuo kikuu cha Algiers yameenea kote nchini na katika miji kadhaa ya ufaransa na nchi jirani kumtaka kiongozi huyo ajiengua kutoka madarakani. \n Bouteflika azuru Geneva \n Rais Abdelaziz Bouteflika alifika Geneva Uswisi wiki moja iliyopita kwa kile ofisi yake inachokieleza kwenda kupimwa afya yake, lakini gazeti la Geneva La Tribune la Geneva likinukuu duru kadhaa linathibitisha kwamba kiongozi huyo anatibiwa katika hospitali ya chuo kikuu cha Geneva, HUG. \n Kutokana na hayo ni mkurugenzi wake wa kampeni Abdelghani ndiye aliyewasilisha rasmi maombi yake ya kushiriki katika uchaguzi wa Aprili 18 hapo usiku wa manane, ambayo ni siku ya mwisho kujiandikisha wagombea kiti cha urais. \n Mgombea alipata kiharusi \n Kiongozi huyo asiyeonekana sana hadharani alipata kiharusi mwaka 2013 na baadae mshtuko wa moyo na tangu hapo yuko kwenye kiti cha mgonjwa aliahidi kwamba ataitisha mkutano wa kitaifa na uchaguzi wa mapema baada ya mwaka mmoja, ambao hatashiriki. Baada ya kuwasilisha hati za kushiriki katika uchaguzi, Mkurugenzi wa kampeni ya Boutflika, Abdelghani Zaalane alikuwa na haya yakusema: \n "Nina ahidi kutayariusha mara moja baada ya uchaguzi wa rais mkutano wa kitaifa utakao kiuwa huru na kuwahusisha kila mtu, ili kujadili, kutayarisha na kuishinisha mageuzi ya kiuchumi kijami na vyombo vya utawala yatakayo kuwa msingi wa mfumo mpya utakao fufua maendeleo ya Algeria." \n Ahadi ya rais kutogombea tena \n Ahadi ya Bouteflika ilitolewa baada ya maandamano yaliyoanzishwa na wanafunzi wa chuo kikuu cha Algeria hapo Februari 22 wakiimba Bouteflika lazima aondoke hatutaki muhula wa tano. \n Hivi sasa maandamano yameenea kote nchini na ufaransa ambapo waandamanaji wanasema wamechoshwa na utawala wa chama kimoja cha FNL tangu uhuru wa Algeria 1962. \n Maoni ya raia wa Algeria \n Fatima Bendaoud-bouda mkurugenzi wa shule anasema ni lazima kwa wazee wote katika ofisi ya rais waondoke. \n Fatima Bendaoud-Bouda ameongeza : \n "Kuna mamia ya watu wanaume na wanawake wenye uwezo wa kuchukua madaraka. Kile watu wanachotaka sasa hivi, ambacho kitakuwa kizuri ni kuundwa baraza litakalochaguliwa na wananchi kuwakilisha vuguvugu hili letu na kuondowa kabisa mfumo wa utawala uliyoko." \n Maandamano yanaongozwa na wanafunzi na kutaka mabadiliko hayo kwa vile upinzani uko dhaifu na umegawika na wachambuzi wanasema hawawezi kuleta ushindani mkubwa kwa Bouteflika. \n Hadi hivi sasa kuna wagombea 6 walokwisha jiandikisha miongoni mwao mfanya biashara Nezzaz anaeungwa mkono na vijana \n Rachid Nezzaz Mfanya biashara mgombea kiti cha rais amesema : \n Tusiwe na wasi wasi , ni lazime tuonyeshe mandhari nzuri ya Algeria na demokrasia ya Algeria. Kuhusiana na rais munafahamu sina tatizo na Rais Buteflika ambaye hadi april 18 atakuwa rais wa Algeria. \n Algeria haikuguswa na maandamano makubwa ya nchi za kiarabu ya 2011, lakini safari hii maandamano yameenea hadi Ufransa na nchi jirani ya Tunisia ambako jana maandamano makubwa yalishuhudiwa, waandamanaji wakibeba mabango na bendera ya taifa wakipinga muhula wa tano kwa Bouteflika .  \n Imetayarishwa na Mwandishi wetu, Abdushakur Aboud, Washington, DC.. ##
Rais wa Rwanda Paul Kagame amekubali kuwa Mwenyekiti wa Jumuiya ya Afrika Mashariki (EAC) na amewashukuru marais wenzake kwa kumpa dhamana hiyo na kuahidi kutumikia nafasi hiyo ipasavyo. \n\nAmesema; “ninayo heshima kutumikia nafasi hii kwa kipindi cha mwaka mmoja. Natarajia kufanya kazi kwa ushirikiano wa pamoja na viongozi wenzangu kuwatumikia watu wa Afrika Mashariki. \n Katika hotuba yake ya kupokea uongozi huo, Mwenyekiti mpya amemshukuru Rais Yoweri Museveni wa Uganda, ambaye amemaliza muda wake baada ya kuwa mwenyekiti wa marais wa nchi za Afrika Mashariki kwa kipindi cha miaka miwili. \n “Napenda kuwaaeleza kuwa tuko pamoja na Rais Kenyatta na watu wa Kenya katika kupambana na ugaidi Afrika Mashariki,” ameeleza Kagame \n “Hii ni fursa ya kuweza kukabiliana na changamoto zilizo kuwepo moja kwa moja ambazo zinaikabili jumuiya na kwa ukweli, ili sote kwa pamoja tuweze kusonga mbele.” \n Mwenyekiti amesema kuwa jumuiya itaweza kupima mafanikio yake kwa namna ambayo watu, bidhaa na mitaji yao itakavyoweza kuingia katika nchi hizi na jinsi watakavyo weza kupata mafanikio kutokana na ushirikiano huo. \n “Hili ni jukumu letu. Najua sote tuko sawa katika hili, iwapo tutaelekeza nguvu zetu zote ili kulifanisha hili.” \n Kagame amesisitiza kwamba jumuiya isikubali kurudishwa nyuma katika hatua ya ushirikiano ambayo nchi zimekubaliana kwa maslahi ya pamoja, ikiwemo biashara, miundombinu, viwanda na usalama. \n “Hatuwezi kuruhusu kurudi nyuma hasa wakati EAC imeanza kupiga hatua nzuri, ni juu yetu kuhakikisha Jumuiya inafanya kazi ipasavyo. \n Ameongeza kuwa Afrika inapiga hatua kwa kuungana zaidi, kama ilivyo kwa Jumuiya za Kiuchumi za maeneo mengine, ambayo ni muhimu kwa kujenga umoja unaounganisha bara la Afrika. \n “Mkutano huu wa marais umekuja wakati muhimu sana ambapo tunatarajia kuadhimisha miaka 20 tangu kufufuliwa upya Jumuiya ya Afrika Mashariki. Kuna mengi ya kusheherekea. Lakini pia ni wakati wa kutafakari juu ya thamani na umuhimu wa Jumuiya hii ambayo ni muhimu kwetu sote,” ameeleza Kagame. ##
Wakati Eugene Ndereyimana alipoamka asubuhi wiki iliyopita, hakumwambia mkewe kule alikokuwa anakwenda, na mkewe hakumuuliza. Kidogo alichokuwa anajua mkewe, alifikiri ilikuwa ni bora kwake. \n\nBaba wa watoto wawili mwenye umri wa miaka 29 alikuwa anafanya safari kutoka nyumbani kwake huko kusini mashariki ya Rwanda, Wilaya ya Ngoma kuelekea magharibi mashariki mji wa Nyagatare kwa ajili ya mkutano wa kisiasa Julai 15. \n Lakini watu waliokuwa wanamsubiri Ndereyimana kuwasili kwenye mkutano walipoteza mawasiliano naye baada ya kuwa amefika kilomita tano (maili 3.1) kufikia sehemu inayofanyika mkutano. Tangu wakati huo hajaonekana wala kuwa na mawasiliano na mtu yoyote. \n Eugene Ndereyimana alitoweka wiki iliyopita \n Ndereyimana ni mwakilishi wa chama cha FDU- Inkingi, muungano wa vyama vya upinzani vinavyompinga Rais Paul Kagame ambavyo havijasaliwa. Rais Kagame amekuwa madarakani tangu mwaka 2000. \n Ndereyimana ni mmoja wa wanachama wasiopungua watano ambao wametoweka katika mazingira yasiyojulikana kwa kipindi cha miaka michache iliyopita chini ya utawala wa Kagame, Rwanda. \n Wanasiasa wa upinzani na wanachama wanaounga muungano wa siasa huo mkono wanasema wanakabiliwa na vitisho, uvunjifu wa amani, vifungo au uwezekano wa kutoweka kwa kutekwa pale wanapoonyesha upinzani dhidi ya Rais na chama chake tawala, Rwandan Patriotic Front (RPF). \n Hata hivyo Kituo cha Habari cha CNN ambacho kimeripoti taarifa hizi kimeeleza juhudi za kupata majibu juu ya tuhuma hizi kutoka ofisi ya Rais na Chama cha RPF hazikufanikiwa kwa kuwa hawakutoa majibu. \n Kwa upande wa Ndereyimana vitisho vilianza dhidi yake mwezi Septemba mwaka 2018, wakati alipowekwa kizuizini kiholela na maafisa wa jeshi katika kituo cha eneo cha polisi, mkewe Joseline Mwiseneza ameiambia CNN, kupitia kwa msemaji wa upinzani. \n “Kwa upande wao (serikali) yeye ni adui,” Mwiseneza amesema, akiwa anaelezea serikali za mitaa. Ameongeza kuwa shughuli za kisiasa anazofanya Ndereyimana zimemsababishia matatizo katika maisha yake ya kila siku – ikiwemo kubughudhiwa na vyombo vya usalama mpaka kunyimwa mikopo kutoka katika benki za kieneo. \n Ofisi ya uchunguzi ya Rwanda na Jeshi la Polisi la Rwanda hawakujibu chochote pale CNN ilipotaka watoe maelezo. \n Hivi sasa, Mwiseneza anasema kuwa hajui awaambie nini watoto wake, ambao wanaendelea kumuuliza pale alipo baba yao, na anahofia maisha ya mumewe. \n Wakati akingojea majibu, wanasiasa wengine walioko pamoja naye wamekabiliwa na vitendo vya uvunjifu wa amani. \n Kuuawa kwa Anselme Mutuyimana \n Katika kesi ya kuhuzunisha mwezi Machi, Anselme Mutuyimana mwenye umri wa miaka 30, msaidizi wa karibu wa rais wa FDU Victoire Ingabire, alikutwa amekufa msituni katika mkoa wa kaskazini magharibi ya nchi hiyo. \n Wakazi waliouokata mwili wa Mutuyimana walisema inavyoelekea alikufa kwa kunyongwa, kwa mujibu wa chama chake. \n Wakati huo, Ofisi ya Upelelezi ya Rwanda iliiambia CNN kuwa uchunguzi umeanza juu ya mauaji yake na hakuna mshukiwa yoyote aliyekamatwa. \n Katika tukio jingine Octoba 2018, mfungwa ambaye ni Makamu Rais wa Chama cha FDU Boniface Twagirimana alitoweka kutoka katika gereza lenye ulinzi mkali ambako alikuwa akishikiliwa kwa siku tano baada ya kuhamishwa kutoka gereza jingine. \n Wachama wa nane wa FDU \n Twagirimana na wanachama wengine nane wa chama cha FDU walikuwa wanatumikia kifungo baada ya kukamatwa mwaka 2017 kwa tuhuma za kuunda vikundi vyenye silaha na kutaka kuipindua serikali ya Kagame, mashtaka ambayo Twagirimana ameyakanusha. \n Pale kiongozi huyo alipotoweka, Viongozi wa Gereza hilo lenye ulinzi mkali walisema kuwa alikuwa ametoroka. Maafisa wa chama cha FDU wanasema kuwa hizo ni “mbinu za uovu.” \n Wakizungumzia kesi ya Twagirimana mwezi Novemba, shirika linalofuatilia haki za binadamu Human Rights Watch (HRW) limesisitiza kuwa “kupotezwa kwa watu hao siyo kitu kigeni” nchini Rwanda. HRW inasema imeweza kukusanya ushahidi juu ya juhudi za serikali zinazoendelea kunyamazisha wanaoikosoa na wale wanaoonekana ni wanasiasa wapinzani (wa Kagame) katika miaka ya karibuni kwa ukamataji holela, vitisho, na kutoweka kwa watu hao.. ##
Shirika la Afya Duniani (WHO) limeikosoa Tanzania kwa kutotoa ushirikiano juu ya taarifa za uwezekano wa kuwepo matukio ya Ebola nchini humo. \n\nKwa mujibu wa Shirika la Habari la Uingereza, Reuters, WHO imeeleza katika taarifa yake kuwa lilipata taarifa kuna mgonjwa mmoja aliyeshukiwa kuwa na maambukizo hayo aliyefariki Dar es Salaam, na wagonjwa wengine wawili lakini hata baada ya shirika hilo kuomba mara kadhaa taarifa juu ya matukio hayo, halikupewa ushirikiano. \n Hata hivyo Tanzania imesema kuwa haina mgonjwa yoyote anayeshukiwa kuwa na Ebola au kuthibitishwa kuwa na virusi. \n Katika mlipuko wa hivi karibuni Ebola imeuwa zaidi ya watu 2,000 huko mashariki ya Jamhuri ya Kidemokrasia ya Congo (DRC) wakati Uganda ikiendelea kupambana kuzuia kuenea kwa ugonjwa huo. \n Ugonjwa huo wenye kuambukiza kwa kasi uliathiri baadhi ya maeneo ya Afrika Magharibi kati ya mwaka 2014 na 2016 na kuua zaidi ya watu 11,000. \n Nini ambacho WHO inakilalamikia? \n Tamko lake la Jumapili limesema kuwa Septemba 10, 2019, shirika hilo lilipata taarifa kuwepo kwa mgonjwa anayeshukiwa kuwa na maambukizo mjini Dar es Salaam, mji uliokuwa na watu wengi zaidi Tanzania, katika kile ambacho kinasadikiwa kuwa ni tukio la kwanza la Ebola nchini. \n Tamko hilo lilieleza kuwa mgonjwa huyo alikuwa nchini Uganda, akaonekana na dalili za Ebola Agosti, 2019, akapimwa na kuonekana na virusi, alifariki Septemba 8, 2019. Watu waliokutana na mwanamke huyo waliwekewa karantini. \n WHO inasema ina taarifa ambazo sio rasmi za uwezekano wa kuwepo wagonjwa wengine wawili.. ##
Rais wa zamani wa Marekani Barack Obama amesema Rais wa sasa wa Marekani Donald Trump jinsi anavyoshughulikia suala la janga la virusi vya corona ni maafa kamili yasiokuwa na udhitibiti.  \n\nKatika mkutano kwa njia ya simu na wafanyakazi wake wa zamani, Obama amesema, “imekuwa ni maafa kamili yasiokuwa na udhibiti wakati fikra ya ‘nini kinanisaidia mimi katika janga hili’ na ‘sijali kinacho waathiri watu wengine’ – fikra kama hizo ndio zinatawala katika serikali yetu.” \n Marekani inaongoza kwa maambukizi na vifo vinavyotokana na virusi vya corona duniani. Zaidi ya watu milioni 1.3 nchini Marekani wana maambukizi na idadi ya waliokufa inakaribia 80,000. \n Huko New York, ambako ni chimbuko la mlipuko, Gavana Andrew Cuomo amesema Jumamosi kuwa watoto watatu wamekufa na wengine zaidi ya 70 ni wagonjwa wanaoonyesha wana dalili za virusi hivyo.  \n Watoto hapo awali ilidhaniwa kuwa hawako katika kundi hatari la maambukizi ya virusi, lakini ripoti zinaanza kujitokeza zikionyesha hilo si sahihi. \n Kama ilivyo katika nchi nyingine, Marekani haina vifaa vya kutosha vya kupima virusi vya corona, ikimaanisha kuwa watu walio katika hali mbaya ya maambukizi ndio wanapimwa na wale wenye dalili hafifu kuchukuliwa vipimo baadae, jambo linaloongeza uwezekano wa wale wenye dalili za awali au wasio na dalili wanaweza wasipimwe kabisa na hivyo kutohesabiwa. \n Wakati akishinikiza kufungua shughuli za kawaida Marekani kwa hatua mbalimbali zinazokusudiwa kupunguza maambukizi ya virusi vya corona, Rais Donald Trump hivi karibuni amekuwa akihamasisha mfumo wa upimaji nchini Marekani. Lakini mfumo huo umekosolewa kwa kufeli katika wiki za kwanza za dharura zilizokuwa na maambukizi na bado una mapungufu ukilinganisha na mifumo ya upimaji ya nchi nyingine.. ##
Serikali ya Burundi inasema Rais Pierre Nkurunziza amefariki dunia. Alikuwa na umri wa miaka 56. \n\nSerikali imetoa taarifa katika mtandao wa twitter ikisema Nkurunziza amefariki kwa mshtuko wa moyo Jumatatu katika hospitali ya Karusi mashariki mwa Burundi. \n Nkurunzinza aliripotiwa kuwa katika hali mahtuti Jumatatu, na Idhaa ya Kinyarwanda ya Sauti ya Amerika iliripoti ongezeko la wanajeshi kuzungukia maeneo ya hospitali hiyo. \n Taarifa iliyosomwa na msemaji wa Serekali Prosper Ntahorwamiye kupitia radio na televisheni ya taifa, imesema Nkurunzinza alianza kuugua usiku wa Jumamosi kuamkia jumapili, na kupelekwa katika hospitali ya Karusi kupata matibabu. \n Jumamosi, alikua katika mkoa wake wa kuzaliwa wa Ngozi, akitizama mchezo wa Volleyball, Lakini mchana wa tarehe 8 juni, hali yake ilizidi kuwa mbaya akisikia kubanwa moyo, ameeleza msemaji wa serekali Prosper Ntahorwamiye, akiongeza kuwa ma daktari walijitahidi kumponya bila maafanikio. \n Wiki mbili zilizopita mke wa Nkurunziza, Denise, alikimbizwa Nairobi, Kenya na ripoti zilisema kuwa alikuwa anaugua ugonjwa wa Covid-19.-Imetayarishwa na Mwandishi wetu, Washington DC \n Nkurunzinza amekuwa rais wa Burundi kwa awamu tatu. Uamuzi wake wa kugombania awamu ya tatu mwaka 2015 ulizusha mgogoro mkubwa nchini humo na kusababisha maelfu ya watu kukimbia nchi hiyo. \n Alitazamiwa kuondoka madarakani mwezi August baada ya Jenerali Evariste Ndayishimiya kushinda uchaguzi mkuu mwanzoni mwa mwezi huu. \n Kutokana na kifo hicho, serekali inatangaza msiba wa kitaifa wa siku 7 kuanzia leo tarehe 9 juni, na bendera zote zitapandishwa nusu mlingoti.. ##
Waziri Mkuu wa Sudan Abdalla Hamdok, amenusurika kifo baada ya shambulizi dhidi ya msafara wake Jumatatu katika mji mkuu wa Khartoum kufeli. \n\nHamdok, aliyeteuliwa mwaka uliopita kuongoza serikali ya mpito baada ya kupinduliwa kwa rais wa mda mrefu Omar Al-Bashir, amepelekwa katika sehemu salama. \n Katika ujumbe wa Tweeter Hamdok aliwahakikishia wananchi wa Sudan kwamba yuko salama na kusema kilichotokea ni jambo linalowatia motisha kuleta mabadiliko Sudan. \n Televisheni ya taifa ya Sudan imeripoti tukio hilo huku video zikionyesha magari yaliyokuwa kwenye msafara wa Hamdok, yaliyoharibiwa, zikisambaa kwenye mitandao ya kijamii. \n Walioshuhudia tukio hilo wamesema shambulizi hilo limetokea karibu na daraja la Kober, upande wa Kaskazini, ilipo ofisi ya Hamdok. Inaripotiwa kuwa msafara wa waziri mkuu, umeshambuliwa kutoka juu. \n Baadhi ya wakazi wa mji mkuu wa Sudan wa Khartoum wamekuwa wakisherekea kwa kuimba kutokana na habari kwamba Waziri Mkuu Abdalla Hamdok amenusurika kutokana na jaribio la mauwaji mapema leo. \n Msafara wa Hambdok ulishambuliwa kwa bomu kwenye mji mkuu wa Khartoum alipokua anaelekea kazini leo asubuhi. Kufikia sasa hakuna kundi lililodai kuhusika. \n Hamdok aliteuliwa kuwa Waziri Mkuu wa taifa hilo mwezi Agosti mwaka 2019 kuongoza utawala wa mpito baada ya kuondolewa madarakani kwa Omar al Bashir kufuatia miezi kadhaa ya maandamano dhidi ya utawala wake. \n Shambulio limetokea wakati serikali ya Hamdok ikijaribu kutanzua mzozo mubwa wa kiuchumi nchini humo. \n Baada ya Bashir kuondolewa madarakani anazuiliwa kwenye jela maarufu ya Kober ambako wapinzani wake wengi walizuiliwa awali. \n Mwezi uliopita serikali ya Sudan ilisema kuwa ingemwasilisha Bashir mbele ya mahakama ya kimataiafa ya jinai ya ICC kwa tuhuma za uhalifu wa kivita pamoja na mauwaji ya halaiki. \n Imetayarishwa na mwandishi wetu, Washington, DC.. ##
Mwili wa Rais wa zamani wa Zimbabwe Robert Mugabe unatarajiwa kuwasili Jumatano Zimbabwe katika uwanja wa ndege wa kimataifa wa Robert Gabriel Mugabe mjini Harare.  \n\nMugabe, 95, alifariki dunia wiki iliyopita akiwa hospitalini nchini Singapore baada ya kuugua kwa muda mrefu.  \n Kwa mujibu wa shirika la habari la Reuters taarifa ya serikali ilitumwa kwenye ofisi za ubalozi Jumapili na kusema ibada ya mazishi ya Mugabe itafanyika katika uwanja wa taifa wa michezo mjini Harare siku ya Jumamosi na mazishi siku moja baadae.  \n Taarifa zilieleza kuwa wakuu wa nchi mbalimbali watakaohudhuria maombolezo hayo wataondoka mara moja kwa sababu maafisa wa serikali ya Zimbabwe watakuwa na shughuli nyingi za maandalizi ya mazishi hayo. \n Imetayarishwa na mwandishi wetu, Washington, DC.. ##
China imepeleka vikosi vipya katika kituo chake cha kijeshi Hong Kong katikati ya mgogoro wa kisiasa uliyokuwa mbaya zaidi tangu Hong Kong kurejea katika utawala wa China mwaka 1997. \n\nShirika la habari la serikali, Xinhua, limeeleza Alhamisi kupelekwa kwa vikosi hivyo ni utaratibu wa kawaida wa kubadilisha wanajeshi na vifaa katika kambi ya jeshi la ukombozi wa wananchi kwenye jiji hilo ambalo ni kituo kikuu cha kibiashara. \n Televisheni ya taifa ilionyesha picha za video za magari yasiyopenya risasi na malori ya kubebea wanajeshi yakiingia katika kambi hiyo baada ya kuvuka mpaka wa mji jirani wa Shenzhen. \n Hong Kong imekumbwa kwa takriban miezi mitatu ya mvutano na vurugu za maandamano ambayo yalianza kama ni maandamano dhidi ya muswada wenye utata wa kuwarudisha wahalifu China bara, lakini tangu wakati huo yamebadilika na kushinikiza kuwepo kwa demokrasia zaidi na uchunguzi wa kujitegemea kuangalia madai ya ukatili wa polisi.  Jeshi la polisi la jiji hilo Alhamisi walikataa kutoa kibali kwa kikundi cha wanaharakati cha Civil Human Rights Front kufanya maandamano mengine Jumamosi, ikisema hii ni kwa sababu ya kuhofia kutokea vurugu kati ya polisi na waandamanaji kama ilivyokuwa wakati wa maandamano ya wikiendi iliyopita. \n Polisi walitumia mabomu ya kutoa machozi na maji maalum dhidi ya waandamanaji ambao walijitenga na kundi kubwa lililokuwa linaandamana kwa amani. \n Baadhi ya waandamanaji hao waliwatupia polisi matofali, waliwashambulia kwa fimbo, nondo na kutupa sabuni mitaani ili kufanya polisi wasiweze kupita katika barabara hizo kutokana na utelezi. \n  Maandamano yaliyopangwa Siku ya Jumamosi yatakuwa ni kilele cha miaka mitano tangu Beijing kukataa Hong Kong kuchagua viongozi wake kidemokrasia. \n Wanaharakati wanaounga mkono demokrasia wanahofia kuwa China inaendelea kukandamiza uhuru wa msingi ambao wamekuwa wakinufaika nao tangu mwaka 1997, wakati Hong Kong ilipokabidhiwa kutoka katika utawala wa Uingereza.. ##
Jawara aliunda chama cha PPP huko Gambia ambacho kiliongoza hadi taifa hilo lilipopata uhuru wake mwaka 1965. Ofisi ya Rais aliyeko madarakani nchini Gambia imemuita Jawara kuwa ni Baba wa taifa la Gambia  \n\nRais wa kwanza baada ya uhuru wa Gambia, Dawda Kairaba Jawara ambaye aliongoza taifa hilo dogo lililopo Afrika magharibi kwa miaka 24 kabla ya kuondolewa kwa mapinduzi mwaka 1994 amefariki akiwa na umri wa miaka 95. \n Ofisi ya Rais wa Gambia Adama Barrow aliyechaguliwa katika uchaguzi wa mwaka 2016 na kumaliza utawala wa ofisa wa jeshi ambaye alimuondoa madarakani Jawara, Yahya Jammeh ulimuelezea marehemu rais huyo kama mzee mwenye kuheshimiwa na Baba wa taifa la Gambia. \n Jawara daktari wa wanyama aliunda chama cha PPP mwaka 1959 ambacho kiliongoza taifa hilo hadi uhuru wake mwaka 1965. Alikuwa Waziri Mkuu wa nchi kuanzia mwaka 1962 hadi 1970 kabla ya kubadili katiba ya nchi hiyo na kuwa Jamhuri mwaka 1970 na hatimaye kuwa rais wa kwanza wa Gambia.. ##
Rais wa Marekani, Donald Trump anasema waziri wa kazi aliyekumbwa na matatizo, Alexander Acosta amejiuzulu kutokana na jinsi alivyoshughulikia makubaliano ya nje ya mahakama na mtuhumiwa wa manyanyaso ya kingono na tajiri Jeffrey Epstein. \n\nTrump alitoa tangazo hilo akiwa na Acosta hivi leo Ijumaa nje ya White House kabla ya rais kuanza ziara yake ya majimbo ya magharibi kati ya Wisconsin na Ohio. ‘Nasikitika sana kuliona jambo hili likitokea,’ rais amesema. \n “Aliingia makubaliano ya nje ya mahakama ambayo watu waliyapenda. Miaka 12 baadaye, hawafurahishwi nayo tena,” Trump amesema akizungumzia hatua ya Acosta aliyoichukua zaidi ya muongo mmoja uliopita kama mwendesha mashtaka wa serikali kuu, katika kukubali adhabu nyepesi ya kifungo kwa tajiri mkubwa Jeffrey Epstein, ambaye alishutumiwa katika kesi inayohusu usafirishaji haramu wa watoto kwa ajili ya ngono. \n “Mtafahamu yote hayo. Ukweli ni kwamba alikuwa waziri mzuri wa kazi,’ amesema rais. \n Acosta aliwaambia wana habari kuwa amefanya uamuzi ya kuachia madaraka. ‘Niliongea na rais asubuhi na kumueleza kwamba nadhani itakuwa ni jambo sahihi kwangu mimi kujiweka kando,’ amesema na kuongeza kuwa itakuwa ni ‘ubinafsi’ kubaki katika wadhifa huo, na kuvuruga kile ambacho amekiita ‘ hali nzuri ya kiuchumi tuliyonayo hivi sasa.” \n Trump amesema naibu waziri wa kazi, Patrick Pizzella atakaimu kwa muda nafasi ya Acosta, ambaye kujiuzulu kwake kunaanza rasmi katika muda wa siku saba. \n Kujiuzulu kwa Acosta kumekuja siku mbili tu baada ya kutetea hatua yake katika kesi ya Epstein. \n ‘’Bila ya kazi yetu kubwa waendesha mashtaka, Epstein angeweza kutoka kirahisi, na kupewa adhabu ndogo, ambayo ingemfanya aepuke kwenda jela, Acosta aliwaambia waandishi wa habari Jumatao. ‘ “tulifanya kitu ambacho kilihakikisha kuwa Epstein anatumikia kifungo,” amesema. \n Imetayarishwa na mwandishi wetu Khadija Riyami, Washington, DC.. ##
Familia moja kwa niaba ya familia nyingine kaskazini mashariki mwa Uganda wameishtaki serikali ya Uganda kwa kukosekana chakula na maghala ya kuhifadhia nafaka kitu kilichosababisha nchi kutegemea chakula cha msaada kutoka nje. \n\nFamilia ya Isaac Kolimuk na Grace Chepnyorio inayoishi katika wilaya ya Amudat, pamoja na shirika lisilo la kiserikali linalopigania haki ya watu kupata chakula na lile la maisha mema, wanashirikiana katika kesi hii. Kesi hiyo imepangwa kuanza kusikilizwa Julai 29 2019. \n Madai ya fidia \n Mawakili wao, Daluma na Kwesigabo Walubiri, wamefungua kesi katika Mahakama Kuu mjini Soroti mashariki mwa Uganda wakitaka pamoja na mambo mengine kupewa fidia baada ya chakula cha msaada kusababisha vifo vya watu watatu na wengine zaidi ya 220 kuuguwa na kulazwa hospitali. \n Chakula hicho kinadaiwa kuwa kilitolewa na Shirika la Chakula Duniani, WFP, kilichosababisha walaji kuwa na dalili za kuchanganyikiwa, joto jingi mwilini, kuhisi kizunguzungu, kutapika na maumivu ya tumbo. \n Athari ya chakula hicho \n Familia hiyo kutoka kijiji cha Kadawa, wilayani Amudat, inadai kuwa baada ya kula chakula hicho tarehe Machi 29, 2019, walianza kupiga kelele kwa sauti ya juu huku wakitembea ovyo na kugonga ukuta. \n Waathirika hao walipelekwa hospitalini na majirani ambapo uchunguzi wa madaktari ulibaini kwamba chakula walichokula kilikuwa na sumu. \n Ripoti za awali katika vyombo vya habari zilieleza madai ya kuwepo sumu katika chakula hicho. \n Tamko la Wizara ya Afya \n Serikali ya Uganda kupitia Waziri wa Afya Dr. Jane Ruth Aceng, ilieleza kuwa inachunguza kilichosababisha vifo na watu wengine kulazwa hospitalini baada ya kula chakula hicho cha msaada. \n Sehemu ya chakula hicho kilipelekwa katika maabara mjini Mombasa Kenya na Johannesburg, Afrika kusini kwa uchunguzi Zaidi na matokeo bado yanasubiriwa. \n Shirika la WFP lachukuwa hatua \n Japo shirika la chakula duniani WFP lilisitisha utoaji wa msaada wa chakula hicho. Hata hivyo vyanzo vya habari nchini humo vinasema kuna hofu kwamba baadhi ya watu bado wamekificha na kukitumia chakula hicho, kwa sababu ndio chakula pekee walicho nacho. \n Familia hizo zinailaumu serikali kwa kuwanyima haki ya kupata chakula cha kutosha kilicho salama na madini muhimu. \n Mawakili waibana serikali \n Mawakili wanaibana serikali kwa kukosa kulisha watu wake hata baada ya kuahidi kila mara kabla ya kuchaguliwa. \n Wanasema, ni jukumu la kila serikali kuhakikisha raia wake wana chakula cha kutosha na kwa bei nafuu na wala sio kutegemea msaada. \n Imetayarishwa na Kennes Bwire, Washington, DC.. ##
Ubalozi wa Marekani nchini tanzania umetoa taarifa Jumatano kuhusu Uchaguzi wa Serikali za Mitaa uliofanyika mwishoni mwa juma lililopita na kueleza kusikitishwa kwake na namna uchaguzi huo ulivyoendeshwa.  \n\nKatika tamko hilo Marekani imeeleza kuwa imepokea taarifa za ukiukwaji wa taratibu na kanuni za uchaguzi huo kulikofanywa na wasimamizi wa uchaguzi kwa kiasi kikubwa na kuwatenga wagombea kutoka vyama vya Upinzani katika mchakato huo. \n Taarifa hiyo imeongeza kuwa mkanganyiko huo unazua maswali kuhusu uhalali wa mchakato mzima wa uchaguzi wa Serikali za Mitaa. \n Aidha katika Tamko hilo pia ubalozi wa Marekani umeeleza kusikitishwa kwake na msimamo wa Serikali ya Tanzania kukataa kutoa vibali kwa wakati kwa waangalizi wanaoukabalika na Mashirika yenye uzoefu na hivyo kuondoa imani kuwa mchakato huo ulikuwa halali . \n Vyama vya upinzania nchini Tanzania vilisusia uchaguzi wa serikali za mitaa baada ya idadai kubwa ya wagombea wao kuenguliwa kushiriki katika uchaguzi huo. \n Hata hivyo Serikali ya Tanzania imeelza kuwa hatua hiyo ilitokana na wagombea hao kushindwa kufuata tarataibu na kanuni za kuomba kuteuliwa kugombea katika uchaguzi uliofanyika tarehe 24 November mwaka huu. ##
Chama tawala cha Botswana cha BDP kimepata ushindi katika uchaguzi mkuu kwa kupata viti 29, ikiwa sawa na asilimia 51 ya viti vyote vya bunge. \n\nMwanasheria Mkuu wa Botswana Terrence Rannowane, akitangaza matokeo hayo Ijumaa, amesema kwa vile chama cha Botswana Demokratic Party, BDP, kimeshapata zaidi ya nusu ya viti vya bunge, ingawa kura zinaendelea kuhesabiwa, analazimika kumtangaza Rais Mokgweetsi Masisi kuwa mshindi na amechaguliwa kuwa rais. \n Ikiwa asilimia 73 za kura zimeshahesabiwa mungano wa vyama vya upinzani wa UDC umejinyakulia viti 13 na chama cha BPF kimepata viti vitatu. \n Wa-botswana walipiga kura jumatano kuwachagua wabunge 57 wa bunge la taifa na madiwani 490 wa serikali za mitaa na mgombea wa chama kinachoshinda anatajwa kuwa rais. \n Chama cha BDP hivi sasa kinahitajika kufanya mageuzi ya haraka ya uchumi kuokoa uchumi wa taifa hilo lenye utulivu wa kisiasa barani afrika kutokana na kudorora kwa uchumi wake mnamo wa miaka ya hivi karibuni.. ##
Shirika la Fedha la Kimataifa, IMF, linasema kwamba kuenea kwa kasi kwa virusi vya corona kutaondoa matumaini yeyote ya ukuaji mkubwa wa uchumi mwaka 2020. \n\nKauli hiyo imekuja baada ya karibu theluthi moja ya nchi wanachama 189 wa shirika hilo kuathirika tayari na ugonjwa unaosababishwa na virusi hivyo. \n Mkurungenzi Mtendaji wa IMF, Kristalina Georgieva, alitoa taarifa hiyo baada ya kumalizika kwa kikao cha kamati ya utendaji ya IMF. \n Mkurugenzi wa Kitengo cha Biashara \n Kwa upande wake mkurugenzi wa kitengo cha biashara ya kimataifa katika shirika la bishara la umoja wa mataifa UNCTAD, Bi Pamela Coke-Hamilton anasema bidhaa muhimu zinazosafirishwa nje na Uchina ikiwa ni pamoja na vipuri vya bidhaa kuanzia magari hadi simu za mkononi zinakadiriwa kushuka kwa asili mia mbili mnemo mwezi wa Februari na hivyo kugharimu mataifa na viwanda vyao karibu dola bilioni 50. \n China ambayo ndio kitovu cha mlipuko wa virusi vya corona huzalisha karibu asilimia 20 ya bidhaa zinazo hitajika kote duniani. \n Kudorora kwa uchumi \n Shirika hilo la fedha sasa linatarajia uchumi wa dunia kukua kwa kiwango kilicho chini ya asilimia 2. 9 mwaka huu. Takwimu mpya za marekebisho ya ukuaji wa uchumi wa dunia zitatolewa wiki zijazo. Ripoti kamili na Patrick Nduwimana. \n Ukuwaji wa uchumi utashuka kwa kiwango cha zaidi ya asilimia 0.4 kutoka ukuaji wa asilimia 3.3 uliotabiriwa mwezi Januari na IMF, kwa kuzingatia afueni iliyopatikana kwenye mzozo wa biashara kati ya Marekani na China. \n Hata hivyo ukuaji wa uchumi mwaka 2020 utashuka ukilinganisha na kiwango cha mwaka uliopita, amesema Georgieva. Lakini amejizuia kusema kwamba kuenea kwa haraka kwa virus vya corona kunaweza kusababisha uchumi wa dunia kudorora \n Mfumo wa fedha \n Kristalina, mkurugenzi mtendaji wa IMF anaeleza :“Tunajua pia kuwa tuna mfumo mzuri wa kifedha wenye nguvu zaidi kuliko ilivyokua kabla ya mzozo wa kifedha. \n Ameongoza : "Hata hivyo, tunakabiliwa na hali isiokua na uhakika ambayo imetulazimisha kutoa utabiri mwengine, utabiri uliotupelekea kusema kwamba ukuaji wa uchumi wa dunia mwaka wa 2020 utashuka ukulinganisha na viwango vya mwaka jana. Lakini ni kwa kiwango gani utashuka au hadi lini, pamoja na athari zake, hilo ni vigumu kulitabiri. Itategemea na janga lenyewe itategemea pia na wakati na ufanisi wa hatua zetu.” \n Benki ya Dunia \n Georgieva na rais wa Benki ya Dunia David Malpass wamesisitiza umuhimu wa kuwepo ushirikiano katika kuchukua hatua ili kudhibiti athari za kiuchumi na kibinadamu zinazotokana na kirusi cha corona. \n Kwa upande wake David Malpass, Mkuu wa Benki ya Dunia : “Kuna haja ya kufadhili biashara ndogo ndogo na ubunifu na hilo kufanywa kupitia ufadhili wa kiwango cha chini cha mtaji, na hivyo ndivyo vyombo vinatumiwa na benki ya dunia katika swala hili. \n Ni muhimu vichocheo vya kifedha visichukuliwe kutoka kwa rasilimali za mtaji wa kufanya kazi.” \n IMF imetenga mfuko wa dharura wa dola billioni 50 kwa nchi wanachama ikiwemo mikopo ya riba ilio chini itakayosaidia nchi maskini kukabiliana na janga hili. \n Mlipuko hautabiriki \n Georgieva anasema wakati huu ni vigumu kutabiri muda gani mlipuko utadumu, akiongeza kuwa ufanisi na hatua za kudhibiti mlipuko vitakua na fasi muhimu kwa kubaini athari za uchumi. \n Georgieva Kristalina, mkurugenzi mtendaji wa IMF anaeleza : “ Hili sio tena tatizo la kikanda. Ni tatizo la dunia nzima ambalo linahitaji jawabu kutoka dunia nzima. Tunajua kwamba mlipuko utakwisha siku moja, lakini hatujuwi lini hili litatokea. Hatujuwi bado virusi vitajibuaje, lini tiba na chanjo vitapatikana.” \n Wiki mbili zilizopita, IMF ilisema virusi vitapunguza asilimia 0.1 kwenye utabiri wa ukuaji wa uchumi wa dunia wa mwezi Januari.  \n Imetayarishwa na mwandishi wetu Patrick Nduwimana, Washington, DC.. ##
Mashirika ya kutoa misaada yanayoshughulikia kutafuta watu waliotoweka kutokana na kimbunga Idai, katikati ya nchi ya Msumbiji, yanaendelea kuopoa miili zaidi ya watu waliokufa kutokana na janga hilo. \n\nKimbunga hicho kilisababisha uharibifu mkubwa katika nchi za Msumbiji, Malawi na Zimbabwe na jumla ya watu 783 walipoteza maisha yao. \n Wakati huohuo Msumbiji imeripoti matukio 138 vya maambukizi ya kipindupindu katika mji wa Beira, huku jumla ya watu 800,000 wakiwa wamewekewa utaratibu wa kupatiwa chanjo dhidi ya kipindupindu. \n Watu 150,000 wameachwa bila makao kufuatia mafuriko yaliyosababishwa na kimbunga hicho huku 140,000 wakiwa wanaishi katika kambi za muda. \n Maafisa wanasema wanatarajia kwamba watu milioni moja laki nane waliathiriwa na kimbunga hicho. \n Imetayarishwa na Mwandishi wetu, Washington, DC.. ##
Jaji Mkuu wa Kenya David Maraga amejitokeza kueleza vizuizi vinavyoikabili ofisi yake na mhimili wa mahakama nzima ukinyanyaswa na mhimili wa serikali unaoongozwa na Rais Uhuru Kenyatta. \n\nGazeti la The East African nchini Kenya limeandika Jumatatu kuwa Maraga aliyeonekana akiwa na hasira, katika hotuba yake aliyoitoa kupitia televisheni kwa taifa, akiwa katika jengo la Mahakama ya Juu mjini Nairobi Jumatatu. \n Jaji Mkuu amefichua madai ya hujuma ya siri inayofanywa na viongozi wa serikali kumuondoa madarakani kabla ya kufika Disemba 31, 2019. \n “Baadhi ya Mawaziri wanasema nitaondolewa kabla ya kufika mwisho wa mwaka, kumbe hii Kenya ina wenyewe?” Jaji Maraga, akitabasamu baadhi ya wakati alipokuwa anahutubia, alisema. \n Aliishutumu Hazina ya Taifa bila ya haki kuendelea kuzilenga mahakama katika hatua yake ya kubana matumizi wakati bajeti za Bunge na Serikali zikiendelea kuongezwa. \n “Jaji Mkuu hana gari aina ya Mercedes, tuliambiwa ni ufujaji wa fedha, wakati Maspika wawili wa bunge la taifa wanazo,” alisema wakati akieleza jinsi alivyolazimishwa kukubaliana na hali hiyo, na hivyo kutoweza kuwapa usafiri wakiwemo wageni wake Majaji Wakuu ambao wanahitaji usafiri. \n Tangia mwaka 2014, bajeti ya mahakama hiyo imekuwa ikipunguzwa na mwaka huu, imepokea kiwango kisichoweza kusaidia cha asilimia 0.69 ya bajeti ya taifa.. ##
Maafisa wa uwanja wa ndege wa Kimataifa wa Hong Kong wamesitisha Jumatatu usafiri wa ndege katika kiwanja cha ndege cha jimbo hilo ambacho ni mojawapo ya viwanja vyenye usafirishaji mkubwa wa watu na mizigo duniani. \n\nKusitishwa kwa shughuli za kiwanja hicho kunatokana na shinikizo la waandamanaji ambao ni wanaharakati wa mji huo ambao wamevamia uwanja huo na kusababisha shughuli zote kusimama. \n Polisi wa Hong Kong wamewaambia waandishi habari kwamba karibu wanaharakati elfu 5 waliwasili na kukusanyika kwenye ukumbi wa kuondoka wasafiri kwa siku ya nne Jumatatu.  \n Wakati huo huo Darzeni ya waandamanaji wamejeruhiwa Jumatatu katika mitaa mingi ya Jimbo la Hong Kong katika mapambano na polisi wa kuzuia ghasia. \n Waandamanaji wenye hasira wamezuia barabara na kukaidi amri ya polisi ambao wametumia gesi ya kutoa machozi na risasi za plastiki kuwatawanya waandamanaji. \n Serikali ya jimbo la Hong Kong iliyo chini ya mamlaka ya China inasema watu 54 wamejeruhiwa katika ghasia hizo. Viongozi wa china wametaja maandamano ya Jumatatu kama vitendo vya ugaidi. \n Imetayarishwa na mwandishi wetu, Washington, DC.. ##
Wataalam wa Shirika la Afya Duniani, WHO, wametoa mwelekeo mpya wa kutoa chanjo katika juhudi za kupambana na mlipuko wa Ebola katika Jamhuri ya Kidemokrasia ya Congo, DRC. \n\nMikakati hiyo mipya ni pamoja na kuhakikisha kwamba chanjo inatolewa kwa haraka kwa kuzingatia kiwango cha dawa kinachotolewa kulingana na mahitaji. \n Wataalam pia wamependekeza kuongeza idadi ya watu wanaostahili kupewa chanjo ya Ebola, kuanzisha matumizi ya dawa nyingine kwa majaribio na kuongeza idadi ya manesi, madaktari na wanafunzi wa matibabu wanaopokea mafunzo ya jinsi ya kukabiliana na ugonjwa huo katika jamii zilizoathirika. \n Jumla ya watu 111,000 wamepokea chanjo ya Ebola nchini DRC tangu mlipuko wa ugonjwa huo ulipotokea mwaka uliopita 2018. \n Imetayarishwa na Mwandishi wetu, Washington, DC.. ##
Hatua yakustaajabisha ya Rais Donald Trump kutambua uhalali wa milima ya Golan Heights kuwa chini ya himaya ya Israeli imezua hisia nzito hasi kutoka kwa Rais wa Uturuki Recep Tayyip Erdogan na viongozi wengine wa Mashariki ya Kati. \n\nTrump alitangaza msimamo wake kupitia ujumbe wa Twitter Alhamisi, akisema eneo hilo ni “ la mkakati na umuhimu mkubwa kwa taifa la Israel na utulivu wa Mashariki ya Kati!” \n Tangazo hilo limetolewa saa kadhaa baada ya Waziri wa Mambo ya Nje wa Marekani Mike Pompeo, akiwa katika ziara mjini Jerusalem, alifika katika eneo lenye mvutano ambapo upo ukuta wa Western Wall katika mji mtakatifu wa Jerusalem, akiwa na Waziri Mkuu Benjamin Netanyahu. Pompeo amekuwa ni afisa wa ngazi ya juu kabisa, ambaye pekee hadi sasa amepata fursa ya kufuatana na kiongozi wa Israeli katika eneo hilo lenye utata. \n Eneo la Golan Heights – linalokadiriwa kuwa na kilomita za mraba 1,800 lilioko upande wa kaskazini mashariki mwa Israel linalopakana na Syria, lilichukuliwa kwa nguvu na Israeli mwaka 1967 katika vita viliyodumu kwa siku sita. \n Baada ya hapo Israeli ilianza rasmi kuikalia kwa mabavu mwaka 1981. Lakini Jumuiya ya Kimataifa haijaitambua Israeli kama mmiliki wa Golan Heights. Tangu wakati huo Israeli imeendelea kulikalia kwa mabavu. \n Akizungumza akiwa Istanbul Ijumaa, wakati wa mkutano wa Jumuiya ya muungano wa nchi za Kiislam, Erdogan alichukuwa msimamo tofauti kabisa kufuatia maamuzi ya Trump akisema kuwa hilo litahatarisha eneo la Mashariki ya Kati.  “Tamko la kusikitisha la Rais wa Marekani Donald Trump alilolitoa Alhamisi kuhusu milima ya Golan Heights limeiingiza eneo hilo katika hatari ya kuingia katika mgogoro mpya na mivutano mipya.” \n Waziri wa Mambo ya Nje wa Uturuki Mevlut Cavusoglu amesema uamuzi huo unatukumbusha shambulizi la itikadi za ubaguzi lililotokea wiki iliyopita New Zealand, akisema kuwa matamko ya Rais Donald Trump wa Marekani juu ya Golan Heights hayakubaliki, yanaingia katika fikra kama hizo potofu zinazoweza kuleta hatari.” \n Viongozi wengine wa Mashariki ya Kati wamepinga kwa kishindo tangazo hilo pia. Mkuu wa Jumuiya ya Nchi za Kiarabu, Ahmed Aboul Gheit ametupilia mbali tangazo hilo la Trump, akisema “Hakuna nchi, bila ya kujali umuhimu wake, linaweza kufanya uamuzi kama huo.” Wizara ya Mambo ya Nje ya Syria imetoa tamko likisema uamuzi huo “sio makini” na kuwa hazibadilishi “ukweli kuwa Golan ilikuwa na itabaki kuwa ni ya Waarabu na Wananchi wa Syria.” \n Netanyahu anatarajiwa kumtembelea Trump huko White House, Washington mapema wiki ijayo.. ##
Rwanda imeeleza malalamiko yake juu ya hatua za maafisa wa usalama wa Uganda kuwakamata raia 40 wa Rwanda jijini Kampala, katika operesheni iliyotekelezwa na maafisa wa ujasusi kutoka jeshini. \n\nVyombo vya usalama vya Uganda vinasema raia hao wa Rwanda, wanashukiwa kuifanyia ujasusi serikali ya Rwanda. \n Wakati huohuo uongozi wa polisi ulikataa kuzungumzia suala hilo, licha ya msemaji wa polisi jijini Kampala kuthibitisha kwa vyombo vya habari Jumatano kwamba ilikuwa inawashikilia raia hao. \n Katika mahojiano ya simu na Sauti ya Amerika, msemaji wa polisi maeneo ya Kampala Patrick Onyango, amesema kwa sasa hana uwezo wa kuzungumzia suala hili na kutuelekeza kwa msemaji wa jeshi la Uganda Brigedia Richard Karemera. \n Richard Karemeire anasema: “Ndio ni….. hakuna cha kusema kuhusu suala hilo. Kwa wakati huu, sina lolote la kukueleza kuhusu suala hilo.” \n Balozi wa Rwanda nchini Uganda Frank Mugambage tayari amewasilisha malalamiko kwa serikali ya Uganda na kusema kuwa ukamataji huo ni dhihaka. \n Juhudi za VOA kumfikia Mugambage hazijafaulu, baada ya kutueleza kwamba hawezi kulizungumzia suala hilo. \n Naye mchambuzi wa siasa na usalama anayeangazia masuala ya Rwanda na Uganda, Charles Rwomushana, anasema ni vigumu kwa taarifa kutolewa kwa sasa. \n Raia hao 40 wa Rwanda, walikamatwa katika Kanisa la Pentecostal Association Churches of Rwanda ADEPR, gorofa ya kwanza, kwenye chumba kilichokuwa sehemu ya burudani. \n Haya yanajiri wakati uhusiano kati ya Rwanda na Uganda ni mbaya, kiasi kwamba mpaka kati ya nchi hizo mbili umefungwa. \n Kampala inadai kwamba Kigali ina njama za kupindua utawala wa Yoweri Museveni kabla ya uchaguzi mkuu wa 2021. \n Rwanda nayo inadai kwamba Uganda imewapa hifadhi watu wanaotaka vile vile kuangusha utawala wa Paul Kagame. \n Imetayarishwa na mwandishi wetu, Kennes Bwire, Washington DC.. ##
Hii inanafuatia uchunguzi ulioripotiwa na idara ya ujasusi ya Uholanzi kwenye mtandao kwamba itaipatia kampuni ya Huawei fursa isiyo rasmi za takwimu za watumiaji \n\nMarekani kwa mara nyingine inatoa wito kwa washirika wa ulaya kuchukuwa tahadhari kutokana na hatari ya usalama inayotokana na kampuni kubwa kabisa ya teknolojia na mawasiliano ya China ya Huawei wakati nchi zinajenga mitandao yao ya 5G. \n Waziri wa mambo ya nje wa Marekani Mike Pompeo alieleza Jumatatu baada ya mkutano na waziri wa mambo ya nje wa Uholanzi, Stef Blok huko The Hague kwamba wamekuwa wazi na ombi lao ni kwamba washirika wao na marafiki zao pamoja na familia zao wasifanye lolote ambalo litahatarisha maslahi yao wanayoshirikiana upande wa usalama au kudhibiti uwezo wao wa kushirikiana taarifa nyeti. \n Matamshi hayo ya mwanadiplomasia huyo wa cheo cha juu Marekani yanafuatia uchunguzi ulioripotiwa na idara ya ujasusi ya Uholanzi kwenye mtandao kwamba itaipatia kampuni ya Huawei fursa isiyo rasmi za takwimu za watumiaji. \n Pompeo na Blok walikutana pembeni ya mkutano wa siku tatu juu ya ujasiriamali duniani mwaka 2019-GES unaoongozwa na Marekani na Uholanzi huko The Hague. \n Mkutano huo maarufu unaofanyika kila mwaka unawakutanisha wajasiriamali, wawekezaji pamoja na wafuasi wao kutoka zaidi ya nchi 120.. ##
Ushiriki wa Chama cha Demokrat katika kinyang’anyiro cha uchaguzi wa rais 2020 unaendelea kuongezeka wiki hii kwa kujitokeza rasmi Seneta wa Jimbo la Minnesota Amy Klabuchar na Seneta Elizabeth Warren wa Massachusetts. \n\nLakini kura za maoni mpya zinatoa bishara njema kwa wagombea hao kwa kutojitokeza katika kinyang’anyiro hicho, Seneta wa Jimbo la Vermont Bernie Sanders, ambaye aligombea mwaka 2016, na Makamu wa Rais mstaafu Joe Biden. \n Kura za maoni zilizofanywa na taasisi ya Morning Consult imegundua kuwa Biden alikuwa akiongoza katika maeneo ya Wademokrat akiungwa mkono kwa asilimia 29, akifuatiwa na Sanders ambaye anaungwa mkono kwa asilimia 22 na Seneta wa Jimbo la California Kamala Harris akiwa nafasi ya tatu na kuungwa mkono kwa asilimia 13. \n Hii ni bishara njema kwa Harris, ambaye kati ya wagombea Wademokrat kadhaa wapya ambao wamezindua kampeni zao katika siku za karibuni, tayari ameonyesha kuwa ni kivutio katika kura za maoni kadhaa zilizofanyika hivi karibuni.. ##
Mgogoro wa kisiasa unaoendelea kuikabili Venezuela ulichukuwa sura mpya Alhamisi baada ya bunge la Umoja wa Ulaya kutangaza kwamba linamtambuwa rasmi Juan Guaido wa Venezuela, kama rais wa muda wa nchi hiyo. \n\nWajumbe 429 walipiga kura kuunga mkono hatua hiyo wakati wa kikao maalum mjini Brussels, Ubelgiji.  \n Bunge hilo limesema litaendelea kumtambua Guaido kama kiongozi wa Venezuela hadi pale nchi hiyo itakapofanya uchaguzi huru na wa haki. \n Hatua hiyo, inaendelea kuongeza changamoto zinazomkabili rais Maduro anayeegemea mrengo wa Kisocialisti, na ambaye anakabiliwa na mzozo mkubwa wa kisiasa tangu uchaguzi ulioibua utata mwaka jana. \n Marekani na baadhi ya washirika wake wa ulaya, zimetangaza pia zinamtambua Guaido, ambaye alikuwa kiongozi wa bunge la nchi hiyo, kama kaimu rais, hatua ambayo imepingwa vikali na Russia, China na Uturuki, kati ya nchi zingine, ambazo viongozi wao ni washirka wa karibu wa Nicholas Maduro. \n Wakati huo huo, chama cha waandishi wa habari chenye makao makuu mjini Brussels kimesema kuwa waandishi saba wa habari wameshikiliwa nchini Venezuela. \n Umoja wa ulaya umeutaka utawala wa Maduro kuwaachilia huru. \n Na huku Venezuela ikiendelea kukabiliwa na migogoro ya kiuchumi na kisiasa, Umoja wa ulaya tayari umeiwekea nchi hiyo vikwazo vya silaha na pia vya kibiashara, kuwazuia baadhi ya maafisa wa serikali ya Maduro kushirikiana kwa vyovyote vile na nchi wanachama wa muungano huo wa EU.. ##
Familia ya mshindi wa tuzo ya Grammy katika utunzi wa nyimbo na uimbaji John Prine anasema msanii huyo yuko katika hali mbaya baada ya kuonyesha dalili za maambukizi ya COVID -19. \n\nFamilia hiyo ilitangaza kupitia ujumbe akaunti yake Jumapili kuwa msanii huyo mwenye umri wa miaka 73, alikuwa hapo awaliamelazwa hospitali Alhamisi na kuwa amewekewa kifaa cha kupumulia Jumamosi Usiku. Ujumbe huo kupitia akaunti ya Twitter ulisema “hali yake ni mbaya.” \n Mke wake Prine na meneja Fiona Whelan Prine walitangaza mapema mwezi huu kuwa alikuwa amegunduliwa kuwa na virusi, na mt una mkewe walikuwa wamejizuia kutoka nyumbani na pia kujitenga wao wawili. \n Prine amekuwa ni mwimbaji mwenye ushawishi mkubwa na mtunzi wa nyimbo aina za kiasili (country/ folk) kwa takriban miaka 50. Nyimbo zake zimeimbwa na wasanii kama vile Bonnie Rait, Johnny Cash na Bette Midler. Hivi karibuni alikuwa ametambulishwa katika ukumbi wa umaarufu wa waimbaji na watunzi wa nyimbo wa Marekani. \n Prine aliwahi kuugua saratani mara mbili na iliathiri sauti yake. Aliweza kupona kwa kiwango kikubwa na kurikodi nyimbo iliyotoka mwaka 2019 na alikuwa na mpango wa kufanya mizunguko mwaka huu kabla ya mlipuko wa virusi vya corona.. ##
Waandishi wa habari bila mipaka (RSF) Ijumaa wameitaka China kusitisha uamuzi wake wa kuwafukuza waandishi watatu wa gazeti la Wall Street wanaofanyia kazi Beijing baada ya serikali ya nchi hiyo kulaani makala yenye maoni iliyochapishwa na gazeti la New York kuwa ni la “ubaguzi wa rangi.” \n\nKufukuzwa kwa waandishi hao watatu kumekuja siku moja baada ya serikali ya Marekani kuorodhesha vyombo vitano vya habari vya serikali ya China vilivyoko Marekani kama ni ofisi za ubalozi wa China kwa sababu vinatumika kama wasemaji wanaofanya juhudi ya kusambaza propaganda za serikali ya China. \n Wakosoaji wanasema hatua ya China ni ukiukaji wa kushtusha wa uhuru wa vyombo vya habari na uhuru wa kujielezea wakati ikipeleka tishio kwa waandishi ambao bado wanafanya kazi huko China. \n Na hilo linaweza kufikia kuharibu taswira ya China na kuchochea hisia hasi dhidi ya China ulimwenguni, wakosoaji wamefafanua. \n “Huu ni uamuzi ambao hauwezi kuhalalishwa kabisa katika hali yoyote. Waandishi hao watatu waliofukuzwa na China hawahusiki kwa namna yoyote na makala hiyo ya maoni… Na kwa hiyo, hakuna sababu kabisa kuwa wao waadhibiwe kwa hilo,” amesema Cedric Aliviani, mkuu wa ofisi ya RSF Asia huko Taipei. \n Kufukuzwa kwa waandishi hao watatu kulitangazwa Jumatano na msemaji wa wizara ya mambo ya nje Geng Shuang, aliyesema makala hiyo ya maoni ya gazeti hilo, iliyokuwa na kichwa cha habari “China is the real sick man of Asia,” lilikuwa ni chapisho “la ubaguzi wa rangi” na kichwa cha habari cha “udaku.” \n Wakati akilikosoa gazeti hilo kwa kushindwa kuomba msamaha, Geng alisema wizara hiyo imeamrisha waandishi hao watatu, naibu msimamizi wa ofisi Josh Chin na waandishi Chao Deng na Philip Wen – kuondoka China ifikapo Jumapili. Chin na Deng ni raia wa Marekani wakati Wen ni raia wa Australia. \n Watatu hao hawakuhusika na chochote katika chapisho hilo la maoni, lililokuwa limeandikwa na Profesa wa Chuo Kikuu cha Brand Walter Russel Mead.  Katika Makala hiyo ya maoni, Mead alikuwa anakosoa namna China ilivyo shughulikia mlipuko wa virusi vya corona vijulikanavyo kama COVID – 19 na juhudi zilizo kuwa “hazina tija”, pamoja na hatari zinazolikabili soko la fedha la nchi hiyo. Geng hakusema iwapo serikali ya China ilikuwa imekasirishwa na ukosoaji huo.. ##
Kundi hilo la kutoa msaada wa kibinadamu lilisema boti ilizama kaskazini ya mwambao wa mji wa Khoms uliopo kilomita 120 mashariki ya mji mkuu Tripoli nchini Libya ikiwa imebeba wahamiaji wapatao 350 \n\nChama cha hilali nyekundu nchini Libya kiliokoa zaidi ya miili 60 kutoka ufukweni siku ya Ijumaa, siku moja baada ya boti iliyobeba wahamiaji wanaoelekea ulaya kuzama katika bahari ya Mediterranean. \n Kundi hilo la kutoa msaada wa kibinadamu lilisema boti hiyo ilizama kaskazini ya mwambao wa mji wa Khoms uliopo kilomita 120 mashariki ya mji mkuu Tripoli. Boti ilikuwa imebeba wahamiaji wapatao 350. \n Walinzi wa pwani wa Libya waliokoa darzeni ya miili ya wahamiaji wanaoelekea ulaya wakati operesheni ya utafutaji ilipoendelea hadi Ijumaa. Wahamiaji hao wanatoka katika mataifa ya Sudan, Eritrea,Libya na Misri. Maafisa wa Libya walisema zaidi ya wahamiaji 130 waliokolewa. \n Kamishna mkuu wa wakimbizi katika Umoja wa Mataifa-UNHCR, Filippo Grandi alisema mwishoni mwa wiki ajali zinazohusu boti kuzama limekuwa janga baya lililotokea mwaka huu kwenye bahari ya Mediterranean.. ##
Vyama ambavyo vimekuwa vikiikosoa Umoja wa Ulaya vinaongoza kwenye kura katika uchaguzi wa bunge la umoja huo nchini Uingereza, Ufaransa na Italia. \n\nVyama hivyo katika nchi 28 wanachama wa Umoja huo vinaonekana kuongoza kwenye uchaguzi ambao hufanyika kila baada ya miaka mitano na kwa hivyo kuongeza viti vyao kwenye bunge la wajumbe 751 kutoka 155 hadi 169. \n Chama cha Mateo Savini cha Lega nchini Italy kimepata ushindi mkubwa kikielekea kujipatia karibu basilimia 30 ya kura nchini humo ambapo Savini amesema kuwa wapiga kura wamempa nafasi ya kihistoria ya kuibadilisha Umoja wa Ulaya. \n Wakati huo huo Savini amempongeza Marine Len Pen kutokana na ushindi wa chama chake dhidi ya chama cha Rais wa Ufaransa Emmanuel Macro cha En Marche pamoja na ushindi wa chama kipya cha Brexit chini ya uongozi wa Nigel Farage nchini Uingereza. \n Amesema kuwa hatimaye wataweza kuikomboa Ulaya kutokana na miongo mingi ya uongozi wa kibepari na sheria za wenye mabenki. \n Imetayarishwa na mwandishi wetu, Washington, DC.. ##
Maafisa wa serikali ya Somalia wamesema Jumapili kwamba majeruhi takribani 16 walioathiriwa vibaya Jumamosi asubuhi kutokana na shambulizi la bomu ambalo liliuwa takriban watu 90 katika mji mkuu wa Somalia, Mogadishu wamesafirishwa kwenda Uturuki kwa matibabu. \n\nWaziri wa Mambo ya ndani nchini Somalia, Mohamed Abukar Islow Duale aliiambia VOA kwamba ndege ya mizigo ya jeshi la Uturuki imewachukuwa majeruhi 16 kwenda Ankara kwa matibabu. \n Raia wawili wa Uturuki walikuwa miongoni mwa waliokufa katika shambulizi hilo la bomu. \n Ndege hiyo ya Uturuki kabla ya kuwachukua majeruhi hao ilishusha vifaa vya kitabibu pamoja na madawa kusaidia mahospitali ya Mogadishu yaliyojaa wagonjwa ili kukabiliana na idadi kubwa ya majeruhi wa sasa kutokana na shambulizi. \n Wakati huo huo, kiongozi wa Kanisa Katoliki duniani, Papa Francis siku ya Jumapili aliwaombea waathirika wa shambulizi la bomu lililotokea mjini Mogadishu. \n Akizungumza kutoka kibarazani kwake wakati wa ibada, Papa Francis alielezea namna alivyoguswa na tukio hili kwamba anaungana na familia zote katika kuwaombea majeruhi na wale waliopoteza maisha. \n Bomu lililotegwa kwenye gari, lililipuka kwenye kituo cha ukaguzi chenye harakati nyingi katika mji mkuu wa Somalia jumamosi asubuhi kwa saa za huko. \n Mamlaka ilieleza kuwa watu wengi waliofariki walikuwa wanafunzi wa chuo kikuu wanaorudi kwenye masomo pamoja na maafisa polisi. \n Rais wa Somalia Mohamed Abdullahi Mohamed alilaani vikali shambulizi hili na kuliita kitendo cha ugaidi na alilishutumu kundi lenye msimamo mkali wa la Al Shabaab la nchini Somalia, ambalo lina uhusiano na al-Qaida ambao pia wamekuwa wakifanya mashambulizi ya mara kwa mara yanayosababisha vifo kwenye majengo yenye maduka mengi ya biashara na mashule katika nchi jirani ya Kenya. \n Imetayarishwa na mwandishi wetu, Mkamiti Juma Kibayasi, Washington, DC.. ##
Wizara ya Ulinzi ya Marekani itampa fursa Rais Donald Trump kuchagua hatua mbalimbali za kijeshi ambazo anaweza kutekeleza wakati akifikiria jinsi ya kujibu kile ambacho maafisa wa uongozi wa Marekani wanasema ilikuwa ni shambulizi ambalo halikuwahi kutokea katika vinu vya mafuta vya Saudi Arabia. \n\nKatika mkutano utakaofanyika White House, rais atapewa idadi ya maeneo ambayo yanaweza kushambuliwa nchini Iran, pamoja na njia nyingine za kukabiliana na kitendo hiki cha Iran, na pia atatahadharishwa kuwa hatua ya kijeshi dhidi ya Jamhuri ya Kiislam ya Iran inaweza kupelekea vita, kulingana na maafisa wa Marekani ambao wanauzoefu na vikao kama hivyo ambao waliweka sharti la kutokutajwa. \n Mkutano huo wa usalama wa taifa inawezekana ukawa ni fursa ya kwanza ya kufikiwa maamuzi kuwa Marekani ijibu vipi shambulizi hili lililofanyika dhidi ya mshirika wake mkuu Mashariki ya Kati. \n Uamuzi wowote utategemea ushahidi wa aina gani wachunguzi wa Marekani na Saudi Arabia wataweza kukusanya kuthibitisha kuwa makombora na ndege zisizokuwa na rubani zilirushwa na Iran, kama ilivyotangazwa na baadhi ya maafisa akiwemo Waziri wa Mambo ya Nje Mike Pompeo. \n Iran imekanusha kuhusika na shambulizi hilo na kuionya Marekani kuwa shambulizi la aina yoyote litapelekea kutokea vita kamili na hivyo Tehran kulipiza kisasi. \n Pompeo na Makamu wa Rais Mike Pence wamelaani shambulio hilo lililofanyika katika vinu vya mafuta vya Saudi Arabia na kusema ni “shambulizi la kivita.” Pence amesema Trump ataangalia ukweli ulivyo, na atafanya uamuzi juu ya hatua zitakazofuatia. \n Lakini wananchi wa Marekani waendelee kuwa na uhakika kuwa Marekani itatetea maslahi yetu katika Mashariki ya Kati, na tutasimama bega kwa bega na washirika wetu.” \n Marekani katika kukabiliana na shambulizi hilo inaweza kuhusisha hatua za kijeshi, kisiasa na kiuchumi, na hatua mbalimbali za kijeshi zinaweza pia zisihusishe shambulizi la anga kabisa au mashambulizi ya kimitandao ambayo mara nyingi haiwezi kuonekana wazi. \n Hatua moja inayoweza kuchukuliwa ni Saudi Arabia kupewa msaada zaidi wa kijeshi katika hatua ya kujihami dhidi ya mashambulizi kutoka kaskazini ya eneo lake, kwani sehemu kubwa ya ulinzi wake umejikita katika eneo ambako kuna uwezekano wa mashambulizi ya wahouthi nchini Yemen kuelekea kusini.. ##
Ripoti ya Mdhibiti na Mkaguzi Mkuu wa Hesabu za Serikali nchini Tanzania (CAG), Mussa Assad ya mwaka wa fedha 2017/2018 imebainisha mashirika ya umma yana hali mbaya ya uhaba wa fedha. \n\nRipoti hiyo iliyowasilishwa Jumatano bungeni mjini Dodoma, pia imebainisha matumizi mabaya ya fedha kwa vyama vya siasa na kudai kuwa katika ripoti iliyopita ni mapendekezo 80 pekee kati ya 350 yaliyofanyiwa kazi kikamilifu. \n Prof Assad alieleza: "Hatujakurupuka kufanya mkutano huu hapa ofisini kwetu. Tulihisi mapema hatutakaribishwa bungeni. Tumeongea nanyi hapa kwetu, hata kama ninyi waandishi wa habari hamtatoa hiki tulichozungumza, sisi tutatoa kwa umma." \n CAG amesisitiza kuwa neno 'dhaifu' ni lugha ya kawaida katika ukaguzi wetu. na litaendelea kutumika. \n Mahojiano maalum na CAG \n No media source currently available \n  Miaka iliyopita, CAG alikuwa anatoa mukhtasari huo kwa waandishi wa habari bungeni mara tu baada ya ripoti yake kuwasilishwa kwenye chombo hicho. \n Wakati anazungumza na waandishi Profesa Assad aliwaambia kuwa "nimetazama kwenye TV ripoti imewasilishwa bungeni na 'order paper' (karatasi yenye orodha ya shughuli za kikao cha Bunge) ninayo hapa inaonyesha ripoti imekabidhiwa bungeni Jumatano, asubuhi, na nimetazama ikiwasilishwa. \n Pia amesema mwaka 2019 ofisi yake imetoa ripoti yake kwa CD ili kuepuka gharama nyingi za uchapishaji. \n Imetayarishwa na mwandishi wetu, Washington, DC.. ##
Wakati kukiwa na malalamiko juu ya watu kuwekwa ndani zaidi ya saa 24 na baadhi ya wakuu wa wilaya nchini Tanzania, Waziri wa Nchi Ofisi ya Rais (Utumishi na Utawala Bora), George Mkuchika, ameonya kuwa hakuna sheria inayowapa mamlaka viongozi hao kuwaweka ndani watu saa 48. \n\nWaziri aliyasema hayo mwisho wa wiki bungeni na kueleza kuwa wakuu wa wilaya na mikoa wanapaswa kutumia busara katika kuwaweka watu ndani. \n “Msiniponze. Mimi nataka Rais Magufuli asinibadili hapa, mimi nataka Rais Magufuli aseme mzee endelea, tuache masuala ya umwamba, nawaomba huko mliko msiniharibie kazi yangu. Mimi ndiye mwenye cheo cha utawala bora, mimi ndiye waziri mwenye dhamana ya utawala bora, ukiendesha mambo kinyume cha utawala bora unaniharibia kazi,” alisema Mkuchika. \n Alisema madaraka ya wakuu wa wilaya kuwaweka ndani watu saa 24 ni kwa usalama wao washukiwa. \n “Lugha iliyotumika ni kwa usalama wake, maana yake mtu ameua mtu na jamaa zake wamekasirika wanataka kumpiga yule aliyeuwa na hapo ndipo dhana ya kumweka huyo mtu ndani saa 24,” amefafanua. \n Alisema mkuu wa wilaya baada ya saa 24 kumalizika, ikifika asubuhi ni lazima ampeleke mtuhumiwa mahakamani. \n “Nataka niseme mahali popote mkuu wa wilaya kumweka ndani mtu saa 48 ni makosa kwa sababu sheria inampa saa 24 na mkuu wa mkoa amepewa saa 48,” amesisitiza Mkuchika. \n Kwa upande wa wakuu wa mikoa wamepewa mamlaka ya saa 48 na akipenda anaweza kumweka mtuhumiwa ndani saa 24 na si lazima amweke mtu ndani. \n “Kama ni kosa la jinai Mkuu wa Polisi wa Wilaya yuko. Kama ni suala la uhamiaji mtu wa uhamiaji yupo, kama amekwepa kodi mtu wa Mamlaka ya mapato Tanzania yupo, si lazima utamke wewe,” alisema Mkuchika. \n Rais Magufuli, mwezi Januari 2019, akiwa kwenye hafla ya kuwaapisha majaji, wakuu wa wilaya na wakurugenzi wapya Ikulu jijini Dar es Salaam, aliwataka wakuu wa wilaya aliyowateua kwenda kusimamia sheria, kutoitumia vibaya sheria ya kuwaweka watu polisi. \n “Tumefanya mabadiliko madogo kwenye wilaya mbili, wilaya ya Mwanga kila mtu amesikia, kuna wakati DAS aliwekwa ndani, mara mkurugenzi. Vurugu zote ukizifuatilia zinaanza na Mkuu wa Wilaya,” alisema Rais Magufuli. \n Rais Magufuli alisema wakuu wa wilaya wanasheria na mamlaka walizopewa lakini wasitumie vibaya mamlaka hayo. \n “Viongozi wengi wamezungumza kuhusu hili na mimi narudia. Kama una mamlaka ya kuweka watu ndani sawa. Je, mkuu wako wa mkoa na yeye akiamua kuweka ndani, si itakuwa vurugu? \n Kuna masuala mengine hayahitaji kuwekana ndani yanahitaji maelekezo, hapa pawe hivi, hivi,” alisema Rais Magufuli. \n Alisema kitendo cha mkuu wa wilaya kumweka mtu mahabusu kisha kumtoa bila kumpeleka mahakamani si haki.. ##
Mtaalam wa kujitegemea wa Umoja wa Mataifa (UN) anayechunguza mauaji ya mwandishi wa Saudi Arabia Jamal Khashoggi amependekeza uchunguzi ufanywe kutizama uwezekano wa Prince wa Saudi Arabia Mohammed bin Salman iwapo alihusika na uhalifu huo, akitaja “ushahidi wa kuaminika.” \n\nMtaalam wa haki za binadamu Agnes Callamard ametoa ripoti ya ukurasa 101 Jumatano akitoa ufafanuzi juu ya uchunguzi wake juu ya mauaji ya Khashoggi, mkosoaji wa serikali ya Saudi Arabia. \n Khashoggi aliingia Ubalozi mdogo wa Saudi Arabia Octoba 2 na hakuonekana tena. Ushahidi ulijitokeza baadae kuonyesha kuwa aliuawa ndani ya jengo hilo la ubalozi, kukatwakatwa na mabaki ya mwili wake kuondolewa na kupelekwa mahali pasipo julikana. \n Callamard alisema wakati asingeweza kujua nani aliyeamrisha mauaji hayo, serikali ya Saudi Arabia ni wazi inawajibika kwa hilo. \n “Haimkiniki kuwa viongozi wa Saudia, akiwemo mtoto wa mfalme, hawakuwa na taarifa za ukiukwaji wa sheria. Ukweli ni kuwa kuna ushahidi, ushahidi wa kuaminika, unaoonyesha wamehusika na mauaji hayo. \n Kile kinachotakiwa kufanyiwa uchunguzi ni kujulikana kwa kiwango gani mwana wa mfalme alikuwa anajuwa au angekuwa anajuwa kile ambacho kingempata Khashoggi na wala haijalishi iwapo alihamasisha mauaji hayo yeye moja kwa moja au kupitia mtu mwengine. \n Iwapo alifanya hilo bila ya utaratibu wa sheria, au iwapo angeweza kuzuia mauaji hayo yasifanyike wakati harakati hizo zinaanza na alifeli kufanya hivyo. Haya ni jumla ya mambo ambayo naamini uchunguzi wa jinai unafaa ufanywe ukiangaza pamoja na wengine waliohusika na uhalifu huo.” \n Callamard ametaja washukiwa 11 wameshtakiwa nchini Saudi Arabia kutokana na kifo cha Khashoggi, lakini kesi imefungwa na majina yawatuhumiwa hayajatolewa. Anahofia kuwa sheria haitofuata mkondo wake. \n Ameeleza pia kunavizuizi kadhaa vilivyowekwa katika uchunguzi wake, uliokuwa umeanza Januari. \n Khashoggi's death was condemned internationally, including by many U.S. lawmakers. \n Kifo cha Khashoggi kililaaniwa kimataifa, na kati ya waliolaani ni wabunge wa Marekani.. ##
Kulikuwa na hasira katika bara la Afrika mwaka 2019, linasema shirika la kufuatilia haki za binadamu Human Rights Watch mwaka 2020, na inasema hakuna dalili ya hali hiyo kutulia mwaka huu. \n\nHasira iliyoko nchi za Afrika \n Nchini Sudan na Guinea, kulijitokeza vizuizi mbalimbali na uongozi unaonang’ania madarakani. Nchini Zimbabwe, maandamano yalikuwa Zaidi juu ya hali ya uchumi. Wakati katika maeneo ya vijijini Ethiopia na Jamhuri ya Kidemokrasia ya Congo, maandamano yalikuwa juu ya haki za jamii ambazo zimelazimika kukimbia makazi yao. \n Lakini hasira ya umma ni jambo zuri kuonekana, limesema HRW katika kuzindua ripoti yake huko mjini Johannesburg. \n Mkurugenzi wa uhamasishaji wa HRW, Afrika, Carine Kaneza Nantulya anasema raia wa kawaida wameangazwa mwaka 2020. \n “Tumeona, nafikiri, watu wa kawaida wa bara la Afrika wakiwakilisha, wakiwa wawakilishi kwa ajili ya mabadiliko wanayotaka kuyaona , ambapo tumeoshuhudia ongezeko la maandamano ya amani katika nchi mbalimbali,” amesema. “Kitu kingine tulichokiona ni kurudi nyuma kwa serikali katika hatua iliyopiga kuimarisha uhuru wa kisiasa na kiraia.” \n Mengi zaidi yanatarajiwa kutoka kwa viongozi wa Afrika \n Hilo limechukuwa muelekeo wa ukandamizaji na unyanyasaji wa dhahiri unaofanywa na polisi, kama ulivyoonekana huko Afrika Kusini, amesema mtafiti wa HRW Kusini mwa Afrika, Dewa Mavhinga. \n “Tulitarajia mengi zaidi kutoka kwa viongozi wa kusini mwa Afrika, akiwemo Rais Ramaphosa wa Afrika Kusini, kwa misingi ya ahadi na dhamira zao kuwapa wanachi haki zao katika eneo hilo,” amesema. \n “Lakini tulishuhudia kukandamizwa kwa watetezi wa haki za bindamu katika nchi kama vile Zimbabwe,” Mavhinga aliiambia Sauti ya Amerika. \n “Kulikuwa na ukamataji wa waandamanaji, polisi walitumia nguvu za ziada na mihimili mingine ya vikosi vya usalama vilifanya hivyo,” amesema. Hakujakuwa na uwajibikaji wa aina yoyote. \n Mavhinga alisema viongozi wa Afika wanatakiwa kufanya mabadiliko zaidi, wakati wananchi wanaleta mabadiliko wao wenyewe. Ametoa mfano wa taifa lenye katiba iliyoendelea kuliko zote katika bara la Afrika, kuwa ni Afrika Kusini, ambayo inapokea uongozi katika mzunguko wa uenyekiti wa Umoja wa Afrika mwaka 2020. \n “Afrika Kusini inalazimika kufikia viwango,” amesema. “ Ni lazima itekeleze haki za binadamu na kutekeleza urithi aliouacha Nelson Mandela,” amesema Mavhinga. “Lakini ni juu yetu kuendelea kushinikiza hilo lifanyike,” amesema. \n Matumaini Pembe ya Afrika, Sudan \n Lakini kulikuwa pia na matumaini, kwa Waziri Mkuu wa Ethiopia kushinda tuzo ya Nobel ya Amani kwa ajenda ya mabadiliko aliyokuja nayo na hatua za kutafuta suluhu na mahasimu wao Eriteria, amegusia mkurugenzi msaidizi wa uhamasishaji wa HRW Afrika, Babatunde Olugboji. \n Aligusia tukio ambalo watu wachache wangeweza kubashiri wakati kama huu mwaka 2019 : kutokea upinzani uliopata umashuhuri uliopelekea kupinduliwa kwa Rais wa Sudan Omar al-Bashir baada ya kutawala kwa miaka 30 ambapo kulikuwa na ukandamizaji na uvunjifu wa haki za bindamu na jaribio la mauaji ya halaiki katika eneo la Darfur. \n “Nafikiri watu wanauelewa zaidi wa haki zao,” alisema Olugboji. “Nani angeweza kufikiria Bashir angepinduliwa Sudan?. ##
Milionea wa Tanzania na mwenyekiti wa kampuni ya uwekezaji Infotech Investment Group, Ali Mufuruki, amefariki nchini Johannesburg, Afrika Kusini ambapo alikuwa anafanyiwa matibabu. \n\nMufuruki, ambaye ni mwanzilishi wa kikundi cha viongozi wa makampuni kijulikanacho kama CEO Roundtable of Tanzania (CEOrt) and kikundi kingine cha viongozi wa Afrika maarufu kama Africa Leadership Initiative (ALI) Afrika Mashariki, alifariki Jumamosi usiku, mwenyekiti wa (CEOrt) Sanjay Rughani amethibitisha hilo Jumapili. \n “Wapenzi wajumbe wa bodi : Hii ni habari nisingependa kabisa kuwaletea lakini rafiki yetu kipenzi Ali Mufuruki amefariki usiku wa jan katika hospitali ya Morningside, Johannesburg Afrika Kusini….” Amesema Rughani katika ujumbe wake kwa wanachama wa CEOrt. \n Ameeleza Mufuruki aliugua akiwa Dar es Salaam na kukimbizwa Hospitali ya Aga Khan Hospital. Baadae, alisafirishwa haraka kwenda Afrika Kusini Jumamosi mchana. \n Mfanyabiashara na mtunzi, Mufuruki hadi hivi karibuni wakati wa uhai wake alikuwa mwenyekiti wa bodi ya Vodacom Tanzania na kampuni ya Wananchi Group Holdings. Pia aliwahi kuwa mwenyekiti wa Mwananchi Communications Ltd, kampuni tanzu ya Nation Media Group. Pia alitumikia nafasi ya mdhamini wa chuo cha mafunzo ya maendeleo cha Mandela na ni mtunzi mwenza wa kitabu cha Tanzania Industrialisation Journey, 2016-2056.. ##
Mtendaji mkuu wa serikali ya Hong Kong Carrie Lam amesema serikali itaondoa rasmi muswada wa kuwahamisha washukiwa wa uhalifu kutoka Hong Kong kwenda China bara uliosababisha maandamano ya kuunga mkono demokrasia yaliyoendelea kuwa aghlabu na vurugu. \n\nKatika ujumbe uliyotolewa na ofisi yake katika picha ya video Jumatano, Lam amesema anaondosha muswada huo, ambao ungeruhusu washukiwa wa uhalifu kupelekwa China bara kushtakiwa katika mahakama zake zinazodhibitiwa na Chama tawala cha Kikomunisti, "kuondoa wasiwasi ulioenea katika umma."  Lam ameusitisha muswada huo wakati maandamano yakiongezeka hapo mwezi wa awali, lakini alipuuzia wito wa kuuondosha kabisa bungeni. Katika uamuzi huo wa kushangaza Jumatano, Lam alikubali kutekeleza moja kati ya madai matano ya waandamanaji, ikiwemo tume huru ya kuchunguza madai ya ukatili uliofanywa na polisi na lengo la muda mrefu la kuwepo demokrasia zaidi katika eneo linalodhibitiwa na China. \n Maandamano hayo yamekaribia kusimamisha maisha ya kila siku ya kituo hicho cha Asia cha kibiashara, ambapo waandamanaji wanavuruga shughuli za usafiri wa jiji hilo na viwanja vya ndege. Mamia, kama siyo maelfu ya waandamanaji wamekamatwa baada ya kukabiliana na polisi ambao wanatumia virungu na kuwarushia mabomu ya machozi na maji yanayoruka kwa kasi. \n Lakini mwanademokrasia mkongwe wa Hong Kong Joshua Wong amewaambia waandishi baada ya tamko la Lam kuwa uamuzi wa kuondoa muswada huo ni “mabadiliko madogo sana, na umechelewa sana.” \n Tangazo hilo la Jumatano limekuja siku kadhaa baada ya Lam aliposikika katika sauti iliyorikodiwa na kuhodhiwa na shirika la habari la Reuters akiwaambia viongozi wa biashara wa Hong Kong kwamba alisababisha “mgogoro mkubwa” wakati alipopeleka muswada wenye utata unaotaka kuwahamisha washukiwa wa uhalifu uliopelekea maandamano. \n Katika sauti hiyo iliyorikodiwa, ambayo inapatikana katika mtandao [[https://www.scmp.com/video/hong-kong/3025554/leaked-audio-recording-hong-kong-leader-carrie-lam-appears-say-she-would]], analiambia kundi hilo la wafanyabiashara, “ Iwapo ninaweza kuchagua, kitu cha kwanza ni kujiuzulu, kuomba msamaha wa kweli ni kuwa nijiuzulu.”. ##
Wajumbe wa muungano wa upinzani wa Sudan na wale wa baraza tawala la kijeshi wametia saini makubaliano ya kihistoria ya kushirikiana madaraka, mjini Khartoum Jumamosi. \n\nMakubaliano hayo yanafunguwa njia kwa pande hizo mbili kuunda serikali ya mpito kati ya wanajeshi na raia itakayoongoza Sudan kwa miaka mitatu. \n Sherehe za kutia saini mkataba zilihudhuriwa na Waziri Mkuu wa Ethopia Abiy Ahmed na Rais Salva Kiir wa Sudan Kusini pamoja na maafisa kutoka nchi jirani na mabalozi wa kimataifa. \n Makubaliano ya kuunda kipindi cha mpito yamefikiwa baada ya miezi kadhaa ya maandamano yaliyozuka mwezi Disemba 2018 kutokana na kupanda bei za mafuta na mkate na hatimaye kugeuka na kumtaka kiongozi wa muda mrefu Omar al-Bashir kuachia madaraka. \n Jeshi lilimuondosha Bashir kwa nguvu mwezi April 2019, lakini waandamanaji waliendelea na malalamiko yao wakitaka kuundwa kwa utawala wa kidemokrasia na jeshi kuachia madaraka baada ya miaka 30 ya utawala wa kimabavu wa Bashir. \n Baraza la mpito la kijeshi TMC, liliokuwa madarakani tangu mwezi April baada ya kumondowa Bashir limekuwa likijadiliana na mungano mkuu wa upinzani na waandamanaji , Forces of Freedom and Change (FFC) kupitia upatanoishi wa Umoja wa Afrika, kuweza kufikia makubaliano hayo. \n Chini ya makublaino hayo yaliyoidhinishwa siku ya Jumamosi waziri mkuu anatarajiwa kutajwa ifikapo Jumanne Ogusti 20, na siku nane baadae baraza la mawaziri litatangazwa. Jeshi litaendelea kushikilia mamlaka ya nchi kwa muda wa mwaka mmoja kabla ya utawala wa wananchi kuchukua mamlaka kamili. \n Imetayarishwa na Mwandishi wetu, Abdushakur Aboud, Washington, DC.. ##
Ni wiki moja sasa imeshapita tangu mechi za makundi husika katika michuano hii ya kulitafuta taifa bingwa barani Afrika ilipoanza, Nigeria, Algeria na Misri zimevuka kuingia raundi ya pili. \n\nMpaka tunamaliza juma la kwanza la michuano hii timu zilizotolewa ni pamoja na Burundi, Tanzania, Namibia na DRC. Mechi ya kwanza iliyofunguwa michuano hiyo ilichezwa Juni 21, kati ya wenyeji timu ya taifa ya Misri na Zimbabwe katika uwanja wa soka wa kimataifa Jijini Cairo. \n Kundi A na B \n Timu hizo zikiwa katika mpangilio wa kundi “A” mpaka mwisho wa mchezo, Misri ilikuwa mshindi kwa bao 1 – 0 dhidi ya Zimbambwe. Jumamosi iliyofuata Juni 22 Jamhuri ya Kidemokrasia ya Congo (DRC) na Uganda zilipambana kwenye kundi A na katika mchuano huo hatimaye Uganda iliibuka kidedea kwa mabao 2 – 0. \n Na huko Alexandria kwenye kundi “B”, Juni 22 timu ya Nigeria “Super Eagles” iliibuka mshindi katika mchuano mkali kwa kuifunga Burundi bao 1 – 0. Na kabla siku haijaisha Guinea na Madagascar zikatoka sare ya bao 2 – 2 mjini Alexandria.  \n Kundi C na D \n Na katika uwanja wa Al-Salaam, lilipo kundi “D” Jijini Cairo, Morocco tayari imeshajiwekea matumaini ya kusonga mbele, kwa kuibuka na ushindi wa bao 1 – 0 dhidi ya Namibia, Jumapili iliyopita ya Juni 23.  \n Senegal ambayo iko kwenye kundi “C” siku hiyo pia ilijiwekea matumaini ya kusonga mbele katika mashindano haya kwa kuicharaza Tanzania bao 2 – 0 katika dimba la Juni 30 ndani ya jiji la Cairo, ambapo baadae kidogo Algeria ikaitandika Kenya 2 – 0 katika dimba hilo hilo.  \n Na katika kundi “D” nako dunia ilishuhudia Ivory Coast ikiibuka na ushindi wa bao 1 – 0 dhidi ya Afrika ya Kusini, Jumatatu ya Juni 24 katika dimba la Al-Salaam jijini Cairo. Siku hiyo hiyo timu za kundi “E” Tunisia na Angola zilitoka sare ya 1 – 1 katika uwanja wa New Suez, huku Mali ikiicharaza Mauritania 4 – 1 katika dimba hilo hilo la New Suez.  \n Kundi E na F \n Na katika kundi “F” Cameroon ikaibuka mshindi wa bao 2 – 0 dhidi ya Guinea-Bissau katika uwanja wa soka wa Ismailia, siku iliyofuata Juni 25, Ghana nayo ikatoka sare na timu ya Benin kwa magoli 2 – 2 katika viwanja hivyo hivyo vya mkoa wa Ismailia. \n Tukirejea katika kundi “B” Juni 26, Nigeria iliilaza Guinea bao 1 – 0 katika dimba la Alexandria, huku timu za kundi “A” Uganda na Zimbabwe zikitoka sare ya bao 1 – 1 ndani ya kiwanja cha soka cha kimataifa cha Cairo, ambapo katika kundi hilo hilo Misri nayo ikaitandika DR Congo 2 -0 jijini Cairo.  \n Tukirudi kwenye kundi “B” tunaikuta Madagascar ikiirejesha nyumbani timu ya taifa ya Burundi baada ya kuicharaza bao 1 – 0 katika mchezo uliochezwa huko Alexandria Juni 26 , ambapo pia katika kundi “C” Algeria ikaibuka na ushindi wa bao 1 – 0 dhidi ya Senegal katika mchezo wao ndani ya dimba la Juni 30 na kabla siku hiyo haijakwisha Kenya ikaibuka mshindi wa mabao 3 – 2 dhidi ya Tanzania.  \n Na hatimaye mpaka ilipofika Juni 29, wiki nzima ikikamilika tunakuta timu za kundi “E” katika dimba la New Suez, zikitoka sare ya goli 1 -1 kati ya Mali na Tunisia, huku kundi “D” Morocco ikiibuka na ushindi wa bao 1 – 0 dhidi ya Ivory Coast katika uwanja wa Al-Salaam.  \n Imetayarishwa na mwandishi wa VOA, Cairo, Misri. ##
Tanzania imepoteza nafasi yake kama taifa lililokuwa linaongoza zaidi katika demokrasia katika eneo la Afrika Mashariki na inafahamika hivi sasa inashindana na maeneo yenye hali ya hatari kisiasa duniani, ripoti mpya imesema. \n\nGazeti la “The Citizen” linalochapishwa nchini Tanzania limeandika kuwa Kenya imeipiku Tanzania. \n Tanzania imeshuka daraja saba kwa mwaka mmoja uliopita , na kupata jumla ya alama 45 tofauti na utafiti wa 2018 ulioipa alama 53. \n Lakini Ripoti hiyo 'Freedom in the World Report 2019' iliyotolewa siku ya Ijumaa inaonyesha kwamba Kenya ndio inayoongoza kidemokrasia miongoni mwa mataifa ya Afrika mashariki. \n Kenya \n Maridhiano kati ya Rais Uhuru Kenyatta na kiongozi wa upinzani nchini Kenya, Raila Odinga ni yaliyoifanya Kenya kuwa katika sura tofauti ya kisiasa na ilichangia kujipatia alama 48. \n Mwaka 2018 ripoti iliyotolewa ilikuwa inaonyesha Kenya imeshuka kidemokrasia. \n Katika ripoti ya mwaka 2019 Burundi imechukuwa nafasi ya mwisho kama taifa lenye uhuru wa kisiasa kwa kupewa alama 18 ikifuatiwa na Rwanda yenye alama 23 na Uganda ilipata alama 37. \n  \n Tafiti hiyo inaeleza kuwa licha ya kuwa Tanzania na Kenya zina alama tofauti zote mbili ni katika mataifa yanayoorodheshwa kuwa na uhuru mdogo wa kidemokrasia. \n Burundi, Uganda na Rwanda \n Kwa mujibu wa ripoti hiyo orodha nyengine ni ya mataifa yalio 'huru' na 'yasio huru' ambapo Uganda, Burundi na Rwanda ni mataifa yasio na uhuru wa kidemokrasia. \n Tanzania \n Utafiti huo uliofanywa na shirika la Freedom House, umeiweka Tanzania miongoni mwa mataifa 10 yanayofuatiliwa mwenendo wake wa kidemokrasia katika mwaka 2019 . \n Freedem House ni shirika huru lenye makao yake Marekani lilojikita katika kueneza uhuru na demokrasia duniani kote. \n Mbali na Tanzania , mataifa mengine yanayoangazwa na shirika hilo ni Armenia, Brazil, Cambodia, Cameroon, China, Ethiopia, Iraq, Poland na Sri Lanka. \n Sababu za kushuka daraja \n Ripoti hiyo inaeleza sababu za kushuka daraja kwa Tanzania ni kufuatia hatua ya serikali kuwaweka ndani viongozi wa upinzani, kuzuia maandamano dhidi ya serikali na kupitisha sheria zinazokipendelea chama tawala katika siasa za ngazi za chini 2018. \n Uganda ilishuka kutoka taifa lenye 'Uhuru kiasi' hadi lisilo na Uhuru kutokana na Rais Yoweri Museveni kuzuia uhuru wa kujielezea, kuvidhibiti vyombo vya mawasiliano mbali na kuidhibiti mitandao ya kijamii kwa kuweka kodi. \n Rwanda imepata alama hizo kutokana na ukamataji wa viongozi wa upinzani na matishio yanayotolewa na Rais Kagame kwa vyama vya siasa. \n Kadhalika ripoti inasema uongozi wa Kagame wa kidikteta umeathiri vibaya demokrasia nchini humo. \n Kwa upande wa Burundi imepata alama hizo kutokana na uongozi wa Rais Pierre Nkurunziza Kuendelea kuwanyamazisha wapinzani na kukiuka katiba.. ##
Rais wa China amemwambia rais wa Marekani Ijumaa kuwa China iko tayari kutoa msaada kwa Marekani katika kupambana na virusi vya corona aina ya COVID-19. \n\nChina ilikuwa ndio chimbuko la mlipuko wa ugonjwa huo, na hivi sasa Marekani ndio inaongoza kwa maambukizo. \n Mapema Ijumaa Marekani ilikuwa na wagonjwa 85,991 waliothibitishwa kuwa na maambukizo ya virusi hivyo, China ilikuwa na wagonjwa 81,828, na Itali, ambayo ni chimbuko la maambukizi bara la Ulaya, ilikuwa na wagonjwa 80,589, kwa mujibu wa kituo cha kufuatilia virusi vya Corona cha Johns Hopkins. \n Baada ya mazungumzo ya simu na Xi, Trump aliyaweka katika akaunti yake ya Twitter: “Nimemaliza kufanya mazungumzo na Rais Xi (Jinping) wa China. Tumezungumza kwa urefu juu ya virusi vya corona ambavyo vimeleta maangamivu katika maeneo makubwa ya dunia yetu. \n China imepitia mengi na imeweza kujenga uelewa mkubwa wa virusi hivi. Tunashirikiana kwa karibu. Tunawaheshimu sana!” \n Katika mikutano yake na waandishi wa habari, Rais wa Marekani hakuonyesha “heshima ya kutosha” kwa China, akitoa kauli za kudhihaki juu ya nchi hiyo ya Asia ilivyokabiliana na mlipuko huo. Kiongozi huyo wa Marekani alikuwa akiita virusi hivyo ni “Virusi vilivyoanzia China.”. ##
Makombora yalisafiri kilomita zinazokadiriwa 220 kufikia urefu wa kilomita 25, ufyatuaji wake wa tatu wa aina hiyo katika muda wa zaidi ya wiki moja. Ripoti hiyo inatoka siku moja baada ya Korea kusini aliposema kaskazini ilifyatua makombora mawili kutoka jimbo la South Hamgyong \n\nKorea kaskazini inasema kiongozi wao Kim Jong Un anasimamia jaribio la karibuni la ufyatuaji mfumo mpya wa roketi ambao unaripotiwa una uwezekano wa kuongeza uwezo wa Pyongyang kupiga malengo huko Korea kusini ikiwemo vituo vya jeshi la Marekani vilivyopo huko. \n Shirika rasmi la habari la serikali ya Pyongyang limeripoti Jumamosi kwamba Kim alisimamia jaribio la mfumo mpya akitoa mwongozo wa ufyatuaji roketi kadhaa. Ripoti hiyo inatoka siku moja baada ya mkuu wa wafanyakazi huko Korea kusini aliposema kaskazini ilifyatua makombora mawili majira ya saa tisa alfajiri kwa saa za huko kutoka jimbo la South Hamgyong. \n Makombora yalisafiri kilomita zinazokadiriwa 220 kufikia urefu wa kilomita 25, ufyatuaji wake wa tatu wa aina hiyo katika muda wa zaidi ya wiki moja.  \n Rais wa Marekani Donald Trump alipuuzia mzunguko mpya wa majaribio ya makombora ya Ijumaa ikiwa miezi mitano baada ya mazungumzo yake ya mwisho na kiongozi wa Korea kaskazini ya kudhibiti matumizi ya silaha za nyuklia na kuzusha ongezeko la shinikizo la namna ya kutafuta suluhisho la mkataba huo.. ##
Maafisa katika jimbo la California wanasema mshambuliaji aliyekuwa na silaha aliwaua watu 3 Jumapili na kuwajeruhi wengine 15 wakati wa tamasha la kilimo na chakula. \n\nShambulizi hilo lilitokea katika mji wa Gilroy, mkuu wa polisi katika mji huo Scot Smithee anasema mshambuliaji naye aliuawa baadaye na maafisa wa polisi waliokuwa wanalinda usalama kwenye tamasha hilo. Uchunguzi unaendelea ili kujua nini hasa sababu ya shambulizi hilo \n Mjumbe wa Baraza la Jiji la Gilroy Dion Bracco ameliambia shirika la habari la The Associated Press idadi hiyo ya waliouawa na kujeruhiwa ni takwimu za awali kufuatia shambulizi la Jumapili.  Walioshuhudia shambulizi hilo wameripoti kuwepo mshituko na kuchanganyikiwa kwa waliokuwepo katika tukio hilo wakati risasi zilipokuwa zinasikika katika tamasha hilo la Gilroy Garlic Festival katika Jiji lenye wakazi 50,000 lilioko takriban maili 80 (kilomita 176) kusini mashariki ya San Francisco.  Shambulizi hilo lilitokea wakati wa tamasha hilo linalofanyika kila mwaka. Ni sherehe za siku tatu zinazoonyesha ushindani wa vyakula na mapishi na muziki zinazowavutia zaidi ya watu 100,000. Jumapili ilikuwa siku ya mwisho ya sherehe hizo.  Rais Donald Trump alituma ujumbe wa tweet kuhusiana na shambulizi hilo la bunduki Jumapili usiku. “Vyombo vya Ulinzi vipo katika tukio la shambulizi huko Gilroy, California. Ripoti zilizopo mshambuliaji bado hajakamatwa. Kuweni waangalifu na salama!” aliandika.  Kituo cha afya cha Stanford kimepokea wagonjwa wawili ambao wanapatiwa matibabu kutokana na shambulizi hilo la Tamasha la Gilroy Garlic Festival, msemaji wa kituo hicho Julie Greicius amesema. \n Hata hivyo hakuwa na ufafanuzi zaidi juu ya majeraha au hali zao. Hospitali ya Santa Clara Valley ilipokea majeruhi watano, msemaji Joy Alexiou amesema. Pia alikuwa hana taarifa zozote juu ya hali zao.. ##
Mchakato uliopelekea kuapishwa kwa Tshisekedi umekosolewa na watu na taasisi mbalimbali kufuatia kile kilichoonekena kama mwingilio wa kisiasa hususan katika uamuzi wa mahakama ya kikatiba iliayosema kwamba Tshisekedi ndiye aliyeshinda uchaguzi wa Desemba 30. \n\nTume ya uchaguzi ya DRC, CENI, imeshutumiwa na wadau mbalimbali kwamba ilimpokonya ushindi kiongozi mwingine wa upoinzani, Martin Fayulu, licha ya kwamba "alikuwa amepata ushindi mkubwa." \n Tayari Fayulu amewataka wafuasi wake kufanya maandamano kupinga kutangazwa kwa Tshisekedi kama rais. \n Rais anayeondoka, Joseph Kabila, Jumatano aliwataka Wakongomani kumuunga mkono kiongozi mpya. \n Hafla hiyo ya Alhamisi ilihudhuriwa na raia wa Kenya, Uhuru Kenyatta kati ya wageni wengine mashuhuri. \n Hata hivyo, baadhi ya vyombo vya habari viliripoti Alhamisi kwamba viongozi wengi wa nchi na seikali waliokuwa wamealikwa hawakuhudhuria sherehe hiyo ya uapisho. \n Felix Tshisekedi ni mwanaye mwanasiasa maarufu wa upinzani, marehemu Etiene Tshisekedi. \n Hii ni mara ya kwanza kwa viongozi wa kisiasa nchini humo kukabidhiana mamlaka kwa amani katika kipindi cha miaka 60. \n Katika hotuba yake, Kiongozi huyo alisema kuwa atahakikisha nchi hiyo haigawanyiki kwa misingi ya chuki na ukabila, na kumpongeza mpinzani wake wa karibu, Martin Fayulu. \n "Nampongeza Martin Fayulu kwani ni askari shupavu wa wananchi," alisema Tshisekedi. \n Tshisekedi alichukua hatamu za uongozi kutoka kwa Rais Joseph Kabila.. ##
Maafisa wa Jamhuri ya Kidemokrasia ya Congo (DRC) wamesema Jumapili wanachelewesha kutangaza matokeo ya uchaguzi wa rais mpaka baadae wiki hii. \n\nTume huru ya uchaguzi inafanya mkutano Jumapili kujadili kuchelewesha kutoa matokeo hayo., (huku kukiwa ongezeko la mbinyo kutoka mataifa yenye nguvu na kanisa Katoliki kuheshimu matakwa ya wapiga kura.) \n Corneille Nangaa, mkuu wa tume ya uchaguzi (CENI), amesema, "Haitawezekana kutangaza matokeo siku ya Jumapili. Tunapiga hatua lakini hatuna kila kitu bado.” \n Nangaa amesema tume mpaka sasa imepokea asilimia 47 ya kura kutoka vituo vya kupigia kura nchini kote nchi kubwa huko Afrika ya Kati, ambayo haina miundombinu. \n Kwa upande wao Baraza la maaskofu wa Kanisa Katoliki lenye ushawishi mkubwa nchini Congo , CENi, lilisema linamatokeo ya uchaguzi juu ya nani aliyeshinda, lakini halikuweza kumtaja mshindi huyo wa uchaguzi wa Congo. \n Kiongozi wa ngazi ya juu wa Kanisa Katoliki anataka CENI itowe matokeo ya halali. Kanisa pialimeonya serikali kuwa itakumbwa na hasira za wananchi iwapo matokeo hayo hayatakuwa ya "kweli kwa mujibu wa kura zilizopigwa katika visanduku vya kupigia kura.". ##
Muungano wa jeshi la Saudi Arabia na jeshi la serikali ya Yemen Alhamisi wamefanya mashambulizi ya ndege kwenye mji wa Sanaa unaodhibitiwa na waasi wa Kihouthi na kuuwa watu 6. \n\nTaarifa zinasema nyumba kadhaa ziliharibika katika mashambulizi hayo. \n Mashambulizi hayo yanatokea siku chache baada ya waasi wa Kihouthi wanoungwa mkono na Iran kukiri walishambulia, kwa kutumia ndege zisizokuwa na rubani, bomba la mafuta la Saudi Arabia. \n Mashambulizi ya leo yametokea siku moja baada ya mjumbe maalum wa Umoja wa Mataifa (UN) kwa Yemen, Martin Griffiths, kutangaza jana kwamba waasi wa Kihouthi wamehamisha majeshi yao kutoka kwenye mji muhimu wa bandari ya Hodeida. \n UN ilikuwa imesema kuwa hiyo ni hatua nzuri kuelekea kupunguza mivutano Katika nchi hiyo ambayo imegubikwa na miaka minne ya vita vya wenyewe kwa wenyewe. \n Imetayarishwa na mwandishi wetu, Washington, DC.. ##
Kiongozi wa chama cha upinzani - ACT Wazalendo, Zitto Kabwe anasema ikiwa watu hawatafuata miongozo inayotolewa na Shirika la Afya Duniani kuna hatari ya ugonjwa wa homa kali ya mapafu inayosababishwa na virus vya corona kusambaa kwa haraka kote nchini. \n\nKatika mahojiano siku ya Alhamisi Kabwe alikosoa msimamo wa Rais Magufuli wa kukataa kufunga shughuli zote za biashara na utawala katika miji ambayo kuna uambukizaji mkubwa zaidi kama vile Dar es Salaam, kama wanavyofanya nchi nyingine duniani. \n Akiwahutubia viongozi wa usalama nchini siku ya Juamtano Rais Magufuli alisema," wapo wengine wanatoa mawazo ya kuifunga Dar es Salaam, hili haliwezekani. Dar es salam ndio centre pekee ambapo collection ya revenue inapatikana kwa nchi yetu" \n No media source currently available \n Kiongozi wa ACT Mzalendo anasema kwamba ni kweli kuna baadhi ya nchi ambazo haziwezi kusitisha shughuli zote za kiuchumi, lakini kulingana na Benki Kuu ya Dunia, "Tanzania inauwezo wa kufunga shughuli kwa kiwango fulani na serikali ikawafidia wananchi na kuwalipa." \n Anasema akiba ya fed za kigeni ya Tanzania inaweza kutosha kuendesha nchi kwa zaidi ya miezi sita bila ya shughuli zozote kufanyika. \n Imetayarishwa na Mwandishi wetu, Abdushakur Aboud, Washington, DC. ##
Mawaziri wa zamani wawili huko Algeria, Ali Benflis na Abdelmadjid Tebboune ni miongoni mwa wagombea katika uchaguzi utakaofanyika Disemba 12 wa kuchukua nafasi ya rais wa zamani nchini humo Abdelaziz Bouteflika  \n\nKampeni za urais Algeria zimeanza rasmi Jumapili kwa wagombea watano kila mmoja ana nia ya kuchukua nafasi ya kiongozi wa muda mrefu aliyeondolewa madarakani mwezi April, Abdelaziz Bouteflika kufuatia maandamano ya muda mrefu. \n Mawaziri wa zamani wawili huko Algeria, Ali Benflis na Abdelmadjid Tebboune ni miongoni mwa wagombea katika uchaguzi utakaofanyika Disemba 12 wa kuchukua nafasi ya rais wa zamani nchini humo Abdelaziz Bouteflika. \n Umati mkubwa uliingia mitaani Ijumaa kwa wiki ya 39 mfululizo wakidai kikomo cha mfumo wa kisiasa baada ya ukoloni nchini Algeria. Waandamanaji walisema hawana imani na watu waliopo hivi sasa madarakani kuhakikisha uchaguzi unakuwa wa kidemokrasia, wakielezea uhusiano wa watu hao na kiongozi wa zamani nchini humo Bouteflika. \n Benflis na Tebboune ndio wagombea wanaopewa kipaumbele kwenye upigaji kura.. ##
Wachumi watatu wameshinda Tuzo ya Nobel ya masuala ya uchumi kutokana na mchango wao wa kupambana na umaskini duniani. \n\nTaasisi ya Sweden ya Tafiti za Kisayansi imetangaza Jumatatu imetoa tuzo hizo kwa Abhijit Banerjee, Mmarekani aliyezaliwa India, Mfaransa – Mmarekani Esther Duflo, na Mmarekani Michael Kremer. \n Duflo ni mwanamke wa pili kupata tuzo kwenye fani ya uchumi katika historia. \n Taasisi hiyo imesema wachumi hao walianzisha utaratibu mpya wa kuleta njia bora za kupambana na umaskini, wakiangaza masuala madogo kama vile jinsi ya kuboresha afya na elimu ya mtoto. \n Washindi hao watagawana tuzo hiyo ya dola 915,300.. ##
Rais wa Indonesia Joko Widodo amesema hawezi kuvumilia kuona mtu yeyote anavuruga mchakato wa kidemokrasia wa nchi hiyo, baada ya mapambano ya hatari kati ya polisi na wafuasi wa Prabowo Subianto, jenerali mstaafu wa jeshi aliyeshindwa katika uchaguzi hivi karibuni. \n\nGavana wa Jakarta amesema watu wasiopungua sita wameuawa na wengine zaidi ya 200 wamejeruhiwa katika vurugu hizo Jumatano. \n “Hatutatoa fursa yeyote ghasia kufanyika, hasa wale ambao wataleta uharibifu wa nchi ya Indonesia,” hivi karibuni Rais aliyechaguliwa tena Widodo aliwaambia waandishi, akiongeza kuwa jeshi na polisi watachukuwa hatua madhubuti kwa kufuata sheria. \n Vyombo vya usalama vimeeleza kuwa waandamanaji walikaidi kutawanyika wakati polisi walipokuwa wanajaribu kuwashawishi kuondoka wakiwaambia ni mwezi wa Ramadhani na wajiepushe na kufanya vitendo vya uvunjifu wa amani katika mwezi mtukufu. Waandamanaji waliamua kuchoma nyumba ya malazi ya polisi na magari. Polisi hatimaye walitumia mabomu ya machozi kuwatawanya waandamanaji. \n Msemaji wa Polisi Dedi Prasetyo ameiambia VOA kuwa maandamano hayo yalibadilika kuwa vurugu Jumanne usiku na vurugu hizo kuendelea hadi mapema Jumatano. Darzeni za watu wamekamatwa. \n Widodo amesema hali hivi sasa iko shwari chini ya ulinzi wakati akiwataka wananchi wa Indonesia kuungana baada ya uchaguzi.  Tume ya Uchaguzi ya Indonesia Jumanne imethibitisha kuwa Joko Widodo, ambaye anajulikana pia kama Jokowi, alichaguliwa tena kwa kura asilimia 55.50, na kumshinda jenerali mstaafu wa jeshi Prabowo.Ushindi huo ulithibitshwa na Tume ya Uchaguzi Mkuu (KPU). \n Prabowo, mgombea kwa mara ya nne ambaye ananasibishwa na wanasiasa wasomi na Waislam wenye msimamo mkali, alipata kura asilimia 44.50. \n Prabowo ametoa tamko kupitia picha ya video Jumanne, akihimiza wafuasi wake kumuunga mkono kwa njia ya amani. \n "Hatua zetu lazima zifuate katiba, demokrasia, amani bila ya vurugu! Wale wote waliokuwa na imani na mimi na marafiki zangu hapa… hatupiganii maslahi binafsi, lakini kwa ajili ya uhuru wa watu wetu, kwa ajili ya demokrasia, kwa ajili ya Indonesia huru, ili tuwe huru kutokana na uvamizi wa nchi yetu katika muundo wowote,” amesema.  Prabowo amekataa kukubali matokeo na kutangaza kuwa yeye ndiye mshindi. Katika mkutano wake wa kwanza na waandishi wa habari Jumanne asubuhi, amesema kuwa timu ya kampeni yake imepanga kupinga matokeo ya uchaguzi katika Mahakama ya Katiba. Anadia kulikuwa na wizi mkubwa wa kura lakini hakutoa ushahidi wowote wa kuthibitisha hilo. \n Msemaji wa Polisi mjini Jakarta, Argo Yuwono, ameiambia VOA kuwa askari wasiopungua 50,000 walikuwa wamepelekwa katika eneo hilo ikitarajiwa kutokea fujo zilizokuwa zimeandaliwa.. ##
Serikali ya Uingereza imetangaza mapendekezo yake kwa ajili ya mazungumzo ya biashara na Umoja wa Ulaya (EU). \n\nWakati huo huo serikali hiyo imetishia itaondoka kwenye meza ya mazungumzo ikiwa hakuna maendeleo yatapatikana katika muda wa miezi minne. \n Hofu ya kuwepo mvutano \n Wachambuzi wanasema pande hizo mbili zinaonekana zitakuwa na mvutano mkubwa kaika duru hiyo ya kwanza ya mazungumzo baada ya Uingereza kujiondoa kutoka EU mwezi uliyopita. \n Maafisa wa Uingereza na Umoja wa Ulaya wanasema wanataka kufikia makubaliano ya biashara huru kwa maelewano, lakini tayari kuna maoni yanayotofautiana sana yanayojitokeza juu ya ushindani wa haki utachukuliwa vipi kati ya pande hizo mbili. \n Masharti ya EU \n EU inaitaka Uingereza kukubali kufuata kanuni zilizopo katika Nyanja kuanzia msaada wa taifa hadi ulinzi wa mazingira pamoja na kuruhusu boti za uvuvi za nchi za ulaya kuingia katika bahari yake ikiwa makubaliano ya haki yatafikiwa. \n Mvutano halisi unatokana na matakwa ya Uingereza kufikiwa mkataba wa biashara uliyo karibu sawa na ule kati ya EU na Canada. \n EU imeshapinga pendekezo hilo ikieleza kwamba kwa vile Uingereza ni jirani wake itakuwa tishio kubwa kwa soko la Ulaya kwa vile itafanya biashara nyingi zaidi kuliko Canada.  \n EU inahofia Uingereza huenda ikapunguza bei za bidhaa zake kwa kupunguza viwango vyake, jambo ambalo Waziri Mkuu Boris Johnson anakanusha. \n Johnson aeleza msimamo wake \n Waziri Mkuu wa Uingereza Boris Johnson : "Tutaendelea kushikilia viwango vya juu kabisa, kile tunachokitaka ni kutaambua na kuheshimu viwango vya juu vya kila kitu na kuweza kuingia katika masoko ya kila mmoja wetu." \n Anaongeza : "Ninacho maanisha ni kwamba hatutoitaka Umoja wa Ulaya, EU, kufuata kila kitu, kila mabadiliko ya sheria za Uingereza, na hivyo hivyo Uingereza haitaki shinikizo lolote kutoka kwao. \n Akizungumza na waandishi habari mjini Brussels baada ya kuchapishwa mapendekezo hayo msemaji wa kamisheni ya EU Dana Spinant anasema hataweza kutoa maoni yeyote hivi sasa hadi mazungumzo yataanza Jumatatu. \n Kamisheni ya Ulaya yatoa ufafanuzi \n Naye Dana Spinant, Msemaji wa Kamisheni ya Ulaya anaeleza : "Tutatafakari juu ya hati iliyochapishwa, lakini kwa hivi sasa hatuna maoni yoyote juu ya mapendekezo hayo. Hata kama hakuna maendeleo yanayopatikana tumejitayarisha. Lakini ni mapema mno kuzungumzia matokeo hata kabla ya kuanza majadiliano." \n Uingereza ilijiondoa rasmi kutoka EU januari 31 lakini inalazimika kubaki kufuata kanuni za umoja huo hadi baada ya kipindi cha mpito kumalizika Disemba 31. \n Kipindi hicho kinaweza kuongezwa kwa mwaka mmoja zaidi lakini Waziri Mkuu Johnson anasema nchi yake itajiondoa kabisa kutoka mfumo wa soko la EU hapo Januari mosi 2021. Hata hivyo inamatumaini ya kufikia makubaliano ya biashara kabla ya muda huo kumalizika.. ##
Idadi ya watu ambao wameambukizwa virusi vya Corona kote duniani imezidi milioni 5, latin Amerika ikiongoza kwa maambukizi ya kila siku kuanzia wiki iliyopita, ikifuatiwa na Marekani Pamoja na Ulaya. \n\nMaambukizi yanaonyesha awamu mpya ya kusambaa kwa virusi hivyo, ambayo yalifikia kilele chake mwezi Februari nchini China, kabla ya kuongezeka Ulaya na Marekani. \n Latin Amerika imeripoti robo tatu ya maambukizi ya watu 91,000 yaliyoripotiwa wiki iliyopita. \n Ulaya na Marekani zimerekodi asilimia 20 ya maambukizi kila mmoja. \n Idadi kubwa ya maambukizi imeripotiwa nchini Brazil, ambayo karibuni iliripoti maambukizi ya watu wengi kuliko Ujerumani, Ufaransa na Uingereza. \n Brazil ni ya tatu duniani kuripoti idadi kubwa ya maambukizi ya virusi vya Corona baada ya Marekani na Russia. \n Maambukizi yanaongezeka sana nchini Brazil kila siku na kuiweka nchi hiyo katika nafasi ya pili baada ya Marekani. \n Watu 326,000 wamefariki kutokana na maambukizi ya Corona kote duniani. Zaidi ya nusu ya idadi ya vifo imeripotiwa Ulaya. \n Imetayarishwa na mwandishi wetu Kennes Bwire, Washington, DC.. ##
Charles Owino aliliambia shirika la habari la Reuters alikuwa akisubiri taarifa juu ya idadi kamili ya vifo. Hakuna mtu yeyote aliyedai kuhusika na shambulizi hilo lakini kundi la waasi la Al-Shabaab kutoka Somalia linafanya mashambulizi mara kwa mara kwa vikosi vya usalama vya Kenya \n\nMsemaji wa polisi Kenya, Charles Owino alieleza kuwa bomu lililotegwa barabarani limelipuka na kupiga gari linalofanya doria karibu na mpaka wa kenya na Somalia siku ya Jumamosi na kuwauwa maafisa polisi kadhaa kati ya 11 waliokuwemo ndani ya gari hilo. \n Owino aliliambia shirika la habari la Reuters kwamba alikuwa akisubiri taarifa juu ya idadi kamili ya vifo. Hakuna mtu yeyote aliyedai kuhusika na shambulizi hilo lakini waasi wenye itikadi kali ya Ki-islam nchini Somalia wanafanya mashambulizi mara kwa mara kwa vikosi vya usalama vya Kenya. \n Waasi wa kundi la Al-Shabaab la Somalia walidai kuhusika kwa tukio la Ijumaa la utekeji nyara wa polisi watatu wa Kenya wasiovalia sare kutoka Wajir huko kaskazini-mashariki mwa kenya karibu na mpaka wa Somalia. Wakati huo huo msemaji wa al-Shabaab kwa operesheni za jeshi Abdiasis Abu Musab aliiambia Reuters kwa njia ya simu "jana usiku tumedhibiti kijiji kimoja kinachoitwa Konton katika kaunti ya Wajir. Tuliondoka kwenye kijiji hicho na tuliwachukua polisi watatu wa Kenya". \n Vikosi vya jeshi la Kenya vinadhibiti sehemu ya kusini mwa Somalia pamoja na kaunti mbili zinazoshirikiana mpaka tangu mwaka 2011.. ##
Rais wa Marekani Donald Trump Ijumaa alitangaza hali ya dharura ya kitaifa, hatua ambayo inampa uwezo wa kuhamisha fedha kutoka sehemu nyingine katika bajeti ya serikali kuu na kuzitumia kwa ujenzi wa ukuta kati ya Marekani na Mexico, ambao umezua utata. \n\nTrump alisema hatua ya kutangaza hali ya dharura inalenga kutokomeza ulanguzi wa dawa za kulevya, uhalifu na makundi ya uhalifu anaodai wanaingia Marekani kupitia mpaka wa kusini. \n Hatua ya Trump inajiri baada ya baraza la waakilishi na Seneti kukataa kumpa dola bilioni 5.7 kwa ajili ya ujenzi wa ukuta huo. \n Mswada wa Seneti, unampa dola bilioni 1.3 kwa ajili ya ujenzi wa uzio wa takriban kilomita 90 ikiwa ni chini ya kiwango cha awali alichotaka cha dola bilioni 5.7 kwa ujenzi wa ukuta wenye urefu wa kilomita 322. \n Trump hata hivyo alisema kufuatia hatua yake ya kutangaza Dharura ya Kitaifa, anatarajia upinzani mkubwa mahakamani lakini akasema yupo tayari kuitetea kutoka mahakama ya chini hadi ya juu akieleza imani kwamba mwishowe, atapata pesa anazotaka kwa ujenzi wa ukuta huo. \n "Nianjua nitapelekwa mahakamani, lakini niko tayari kutetea hatua yangu hadi kwa mahakama kuu," alisema Trump. \n ​Lakini muda mfupi baada ya rais huyo kutoa kauli hiyo, Spika wa baraza la wawakilishi la Marekani, Nancy Pelosi na kiongozi wa walio wachache kwenye Seneti, Chuck Schumer, wametoa ktaarifa ya pamoja na kusema kwamba hawatamruhusu rais Trump 'kuikatakata vipandvipande" katiba ya Marekani. \n Sera ya uhamiaji kwa jumla, hususan suala la ujenzi wa ukuta, limezua mgawanyikao mkubwa kisiasa Marekani, na lilipelekea kufungwa kwa baadhi ya sghughuli za serikali kwa siku 35, hatua ambayo ilikosolewa vikali na wapinzani wa Rais Trump. \n -Imeandikwa na Kennes Bwire, Mwandishi wa Sauti ya Amerika, Washington DC. ##
Wademocratic hao walisema wizara ya mambo ya nje Marekani imekiri kuwa ofisa mwandamizi wa Mike Pompeo alisaidia moja kwa moja kupanga mikutano kati ya mwanasheria wa Rais wa Marekani Donald Trump, Rudy Giuliani na maafisa wa Ukraine \n\nViongozi watatu wenye nguvu katika bunge la Marekani wanamtaka waziri wa mambo ya nje wa Marekani, Mike Pompeo kuanza kukabidhi nyaraka zote zinazohusiana na mazungumzo ya simu kati ya Trump na Ukraine ifikapo Alhamis au atapatiwa hati ya kuitwa kujieleza. \n Wa-Democratic hao ambao wanaongoza kamati ya mambo ya nje, ujasusi na ufuatiliaji ni Elliot Engel, Adam Schiff na Elijah Cummings walisema kwanza waliwasilisha ombi lao kwa njia ya barua kwenda wizara ya mambo ya nje Marekani wiki mbili zilizopita.  \n Walisema wizara hiyo imekiri kwamba ofisa mwandamizi wa Pompeo alisaidia moja kwa moja kupanga mikutano kati ya mwanasheria wa Rais wa Marekani Donald Trump, Rudy Giuliani na maafisa wa Ukraine siku kadhaa baada ya Rais Trump kuzungumza kwa njia ya simu na Rais wa Ukraine, Volodymyr Zelenskiy. \n Viongozi hao watatu walisema kulingana na ripoti za vyombo vya habari, Giuliani, binafsi aliwaeleza maafisa wawili wa vyeo vya juu wa wizara ya mambo ya nje Marekani kuhusu mkutano wake. \n Rais Trump anakiri yeye na Zelenskiy walizungumza kuhusu rushwa na pia suala la mgombea urais wa Democratic, Joe Biden wakati wa mazungumzo yao kwa njia ya simu ya Julai 25.. ##
Waislamu wa Sri Lanka wameeleza Jumatano wasi wasi wao juu ya uwezekano wa kutokea ulipizaji kisasi kufuatia mashambulizi ya mabomu wakati wa sikukuu ya Pasaka katika makanisa na hoteli za kifahari Colombia. \n\nWaislamu ambao ni asilimia 10 ya wakazi milioni 21 wa Sri Lanka. Wananchi wa Sri Lanka waliowengi ni kabila la Sinhale wanaofuata dini ya kibuda. \n Makamu wa rais wa Baraza la Waislamu wa Sri Lanka amesema tayari wameshuhudia baadhi ya watu wakirusha mawe kwenye misikiti mbali mbali, huku watu wengine wakihama makazi yao kutokana na hofu ya kushambuliwa. \n Wakati huohuo Waziri wa Ulinzi wa Sri Lanka anasema idadi ya waliofariki imeongezeka na kufikia 359, na kumetokea mlipuko mmoja wa bomu Jumatano, karibu na jengo la sinema la Savoy, na bomu jingine kupatikana katika mtaa wa biashara wa Colombo. \n Katika tukio hilo jipya la mlipuko hakuna mtu yeyote aliyejeruhiwa. Maafisa wa usalama wanasema watu 60 wamekamatwa hadi hivi sasa ili kuhojiwa kutokana na mashambulio hayo ya Jumapili. \n Imetayarishwa na Mwandishi wetu, Abdushakur Aboud, Washington, DC.. ##
Nchi za Afrika hadi sasa zimepoteza takriban dola za Marekani bilioni 29 kutokana na mlipuko wa virusi vya corona uliovuruga uchumi wake, kiwango sawa na kipato cha ndani (GDP) cha taifa la Uganda kwa mujibu wa makadirio ya Umoja wa Mataifa. \n\nKamisheni ya uchumi ya Umoja wa Mataifa kwa Afrika katika ripoti yake ya hivi karibuni ilitabiri kuwa mlipuko wa virusi vya corona utaifanya Africa kupoteza asilimia 1.4 ya pato lake la taifa, GDP, la dola trilioni 2.1, kutokana na kusimama kwa biashara kote barani humo na sehemu mbalimbali za dunia. \n Ripoti ya UN \n Ripoti hiyo inakadiria kuwa ukuaji wa uchumi wa mwaka mzima wa bara hilo unaweza kudondoka kutoka asilimia 3.2 mwezi Februari kufikia asilimia 1.8 mwezi Machi, ukitahadharisha kuwa hali inaweza kuwa mbaya zaidi katika miezi ijayo wakati nchi nyingi zaidi zinaripoti maambukizi ya virusi vya corona katika nchi zao. \n “Afrika inaweza kupoteza nusu ya pato lake la taifa kwa kuanguka kwa ukuaji wa uchumi kwa sababu kadhaa ikiwemo kusambaratika kwa mifumo ya usambazaji bidhaa ya kimataifa,” amesema Katibu Mtendaji wa ECA, Vera Songwe, katika tamko lake. \n Kwa mujibu wa gazeti la “The East African,” Uganda’s ato la Taifa la Uganda lilikadiriwa kukua kwa takriban dola bilioni 28.5 ifikapo mwisho wa mwaka 2019, ikionyesha kuwa kadirio la hasara hadi sasa ni sawa na uzalishaji wa mwaka mzima wa nchi hiyo. \n Nchi 36 kati ya 54 za Afrika zimethibitisha zaidi ya maambukizo 700 ya virusi vya corona, wakati duniani kote zaidi ya watu 200,000 wameambukizwa na virusi vya Covid -19, na kupelekea vifo 9,000 hadi Ijumaa wiki iliopita, Machi 20. \n Katika Jumuiya ya Afrika Mashariki Kenya, Tanzania na Rwanda zote zimeripoti maambukizi ya virusi vya corona, wakati Uganda, Burundi na Afrika Kusini hazijawasilisha takwimu zozote hadi Ijumaa iliyopita. \n Kuzorota kwa ukuaji wa uchumi \n Shirika la UN limetahadharisha kuwa kuendelea kwa janga la mlipuka wa virusi vya corona kunaweza kuathiri uchumi wa Afrika ambao tayari umedorora, ambapo bara hilo linatarajia kutumia zaidi ya dola bilioni 10.6 katika kuongezeka kwa ghafla bajeti za afya za nchi hizo ili kuzuia kuenea kwa maambukizi ya virusi vya corona. \n Dkt Songwe katika tamko lake anaeleza kuwa China, ambayo ni mshiriki mkuu wa kibiashara wa Afrika ambayo imeathiriwa vibaya na virusi vya Covid-19, tayari inaathari hasi kwa biashara ya Afrika kwa kuathiri mifumo ya usambazaji wa mali ghafi na bidhaa duniani.. ##
Nchi kadhaa za Afrika zimefunga mipaka yake, kusitisha safari za ndege na kuzuia wageni kuingia, huku watu wanaodhaniwa kuambukizwa virusi vya Corona wakitakiwa kujitenga ili kuzuia virusi hivyo kusambaa.  \n\nMaambukizi ya virusi vya Corona yameripotiwa katika nchi 26 za Afrika na idadi ya maambukizi inaendelea kuongezeka.  \n Hadi sasa watu 22 wametengwa kwa uangalizi maalum nchini kenya baada ya kugunduliwa kukaribiana na wagonjwa wenye virusi vya Corona wanaoendelea kupokea matibabu katika hospitali za Mbagathi na Kenyatta jijini Nairobi. \n Rais Kenyatta \n Rais wa Kenya Uhuru Kenyatta amesema nchi yake imepiga marufuku wageni kutoka nchi ambazo zimeripoti maambukizi ya Corona na kwamba raia wa Kenya pekee na wale walio na vibali sahihi vya kuishi Kenya, wanaruhusiwa kurejea nchini humo.  \n Wakati huohuo watu wanaorejea Kenya, wametakiwa kujitenga ili kuzuia maambukizi. Amri hiyo itadumu kwa muda wa siku 30. \n Serikali ya Kenya pia imeagiza Shule na vyuo vikuu kufungwa wiki hii. Raia wamehimizwa kufanya ununuzi kwa kutumia kadi za benki au teknolojia kama kwa njia ya simu, badala ya kubeba pesa taslimu ambazo huenda zina virusi hivyo hatari.  \n Kenya imerekodi visa vitatu vya maambukizi ya Corona, huku Ethiopia ikiripoti visa vine, kufikia wakati tunaandaa ripoti hii. \n Africa Kusini  \n Rais wa Afrika Kusini Cyril Ramaphosa ametangaza hali ya dharura ya kitaifa nchin humo, na kuonya kwamba mlipuko huo huenda ukasababisha madhara makubwa kwa uchumi wa nchi.  \n Amepiga marufuku wageni kutoka nchi ambazo zimeripoti maambukizi kama Italia, Ujerumani, China na Marekani.  \n Rais Ramaphosa pia ametangaza marufuku ya watu kukusanyika kwa makundi ya zaidi ya watu 100. Afrika kusini imeripoti visa 61vya maambukizi ya Corona.  \n Maambukizi Itali \n Italy imerekodi vifo vya watu 368 zaidi, kutokana na mlipuko wa virusi vya Corona.  \n Idadi hiyo ni ongezeko kubwa nchini humo tangu ugonjwa huo ulipotokea, huku kukiwepo wasiwasi wa sekta ya afya ya nchi hiyo kuzidiwa na idadi ya maambukizi mapya.  \n Italy ni nchi ya pili Ulaya kuripoti kiwango cha juu cha maambukizi baada ya China ambako virusi hivyo vilianzia.  \n Waziri mkuu Giuseppe Conte, amesema serikali inajaribu kadri ya uwezo wake kupata vifaa vya kutosha kwa ajili ya kulinda raia wake dhidi ya maambukizi.  \n Conte amesema maafisa wanazingatia sana kusaidia watu katika eneo la Lombardy, kaskazini mwa nchi ambapo maambukizi makubwa yameripotiwa.  \n Jumla ya watu 24,747 wameambukizwa Corona nchini Italy, vifo 1,809 vikiwa vimeripotiwa.  \n Maambukizi ya Corona yameongezeka zaidi ulaya, katika siku za hivi karibuni.  \n Hatua za nchi mbalimbali \n Viongozi wa nchi mbalimbali duniani wamepiga marufuku usafiri, kufunga shule, kutaka wafanyakazi kufanya kazi wakiwa nyumbani, kupiga marufuku mikusanyiko ya sherehe, michezo n ahata kidini, ili kukabiliana na virusi vya Corona.  \n Hatua hizo zinachukuliwa huku idadi ya maambukizi ikiendelea kuongezeka, anavyoripoti Abdushakur Aboud.  \n   \n Imetayarishwa na mwandishi wetu, Washington, DC.. ##
Maafisa wa uchaguzi nchini Bangladesh wametangaza kwamba muungano wa vyama vya kisiasa unaoongozwa na Waziri Mkuu Sheikh Hasina, umeshinda uchaguzi mkuu kwa kupata idadi kubwa ya wabunge. \n\nUshindi wa Hasina, unampa fursa ya kutawala kwa mhula wa tatu mfululizo japo washindani wake wamekataa matokeo. \n Muungano wa vyama vya kisiasa wa Awami, umepata viti vya bunge 288 kati ya 300. \n Muungano wa upinzani, ukiongozwa na Kamal Hossain umepata viti sita. \n Hossain ametaja uchaguzi huo wa Jumapili kuwa ulahgai, na ambao matokeo yake yatakataliwa, akisema wapiga kura walitishiwa, huku udanganyifu katika hesabu ya kura ukifanyika. \n Machafuko yameripotiwa wakati wa kampeni licha ya kuwepo idadi kubwa ya maafisa wa usalama.Mohammad Rabiul, ni mpiga kura. \n "matokeo ya vurugu ni kawaida wakati wa uchaguzi. Kwa mtazamo wako, uchaguzi ulikuwa huru na haki na iwapo wanasiasa wa upinzani hawakupata matokeo waliotarajia, watalalamika, ilivyo kawaida. " \n Watu 13 waliuawa katika makabiliano kati ya wafuasi wa upinzani na wale wa chama kinachotawala huku wanaumme watatu wakipigwa risasi na polisi.. ##
Mgombea urais kwa tiketi ya chama kinacho tawala nchini Burundi Evariste Ndayishimiye, ametangazwa mshindi wa uchaguzi wa urais. \n\nTume ya uchaguzi ya Burundi, imemtangaza Jenerali Ndayishimiye kuwa mshindi wa uchaguzi huo baada ya kupata asilimia 68.72 ya kura, katika sherehe fupi kwenye mojawapo ya hoteli za kifahari, kilomita 6 kutoka mji mkuu wa Bujumbura. \n Tangazo hilo limetolewa chini ya ulinzi mkali wa maafisa wa jeshi la Burundi. \n Kulingana na matokeo yaliotangazwa na tume ya uchaguzi, Rwasa, ambaye alivutia umati mkubwa wa watu wakati wa kampeni, amepata takriben asilimia 24.19 ya kura huku wagombea wengine watano wakipata chini ya asilimia 5 kwa pamoja. \n Matokeo rasmi yanayo muidhinisha mgombea wa chama cha CNDD-FDD, Evariste Ndayishimiye mwenye umri wa miaka 52 kuwa rais wa Burundi, yatachapishwa rasmi Juni 4. \n Chama kikuu cha upinzani cha National council of Liberty CNL, chake Agathon Rwasa, kimedai udanganyifu mkubwa katika hesabu ya kura. \n CNL kinadai kwamba hesabu yake ya kura inaonyesha Agathon Rwasa ameibuka mshindi wa uchaguzi huo, na kusema kwamba kitawasilisha kesi mahakamani kupinga matokeo hayo.  \n Mshauri mkuu wa serikali Willy Nyamitwe, ambaye ni miongoni mwa viongozi wa chama kinachotawala CNDD-FDD, ametaja hatua ya upinzani kukataa matokeo ya kura kuwa isiyo ya kidemokrasia na kukosa uajibikaji kwa taifa. \n Generali Ndiyashimiye ni mmoja wa wanasiasa wenye ushawishi mkubwa sana katika chama kinachotawala, na mwenye ushirikiano wa karibu san ana rais wa sasa Pierre Nkurunziza. \n Uchaguzi mkuu wa Burundi ulifanyika jumatano wiki iliyopita, baada ya kampeni kughubikwa na madai ya wizi wa kura na ambao ulifanyika licha ya kuwepo wasiwasi wa maambukizi ya virusi vya Corona. \n Uchaguzi huo umeandaliwa miaka 5 baada ya kuchaguliwa tena kwa rais anayeondoka madarakani Pierre Nkurunziza kwa mhula wa tatu, hatua ambayo ilisababisha machafuko yaliyopelekea vifo vya watu 1,200 na zaidi ya 400,000 kutoroka nchini humo. \n Imetayarishwa na Mwandishi wetu Kennes Bwire, Washington DC.. ##
Burundi imeelezewa kuwa iko katika hatari ya wimbi jipya la vitendo vya ukatili wakati taifa hilo likiwa linaelekea kwenye uchaguzi mkuu mwaka ujao wa 2020. \n\nHayo yameelezwa katika ripoti ya wachunguzi wa Umoja wa Mataifa. Wakati huo huo ripoti iliyotolewa Jumatano inaeleza kuwa mzozo wa kisiasa unaolikabili taifa hilo bado haujapatiwa ufumbuzi, \n Kwa mujibu wa shirika la habari la Reuters ripoti hiyo inasema kuna hali ya khofu na manyanyaso dhidi ya mtu yoyote ambaye haonyeshi kuunga mkono chama tawala cha CNDD- FDD. \n Polisi, majeshi ya usalama na kitengo cha vijana katika chama tawala maarufu kama Imbonerakure wameendelea na ukiukaji mkubwa sana wa haki za binadamu, ikiwemo mauaji, watu kupotea, mateso na ubakaji wa magenge unaofanywa dhidi ya watu wanaompinga rais Pierre Nkurunziza. \n Wachunguzi wamesema vigezo vyote nane walivyoainishwa katika ripoti ni mambo ambayo yanatokea hivi sasa nchini Burundi. \n Mweneyekiti wa jopo hilo la uchunguzi, Doudou Diene amesema katika taarifa yake kwamba hakuna onyo zuri la mapema kuliko hili. \n Ripoti pia imezungumzia kuongezeka kwa udhibiti wa serikali kwa mashirika yasiyo ya kiserikali na pia hakuna mfumo wa kweli wa vyama vingi vya kisiasa nchini, kwa vile juhudi za serikali za kuviingilia na kuvigawanya. \n Pia ripoti imesema kuwa rais Nkurunziza amejiongezea nguvu kubwa kimadaraka, na kufanya uteuzi ambao hauendani na mamlaka aliyonayo kikatiba na kutegemea miundo isiyo rasmi kama vile kamati ya majenerali. \n Imetayarishwa na mwandishi wetu, Washington, DC.. ##
Shirika la Afya Duniani, WHO, limetahadharisha uwezekano wa kuendelea virusi vya corona vikaendelea kuwepo daima. \n\nMkurugenzi wa masuala ya dharura WHO, Det Mike Ryan, ametahadharisha dhidi ya utabiri kuhusu uwezekano wa virusi hivyo kutokomezwa kabisa. \n Amesema hata kama chanjo dhidi ya virusi hivyo itapatikana, juhudi kubwa zitahitajika kukabiliana na virusi hivyo. \n Karibu watu milioni 4.3 wameambukizwa virusi vya corona, na 300,000 wamefariki kwa mujibu wa hisabu ya janga hilo duniani. \n Wakati huo huo, Umoja wa Mataifa (UN) umeonya kwamba janga la virusi vya corona linaendelea kusababisha matatizo ya kiakili na msongo wa mawazo, hasa katika nchi ambazo kuna sekta dhaifu za afya. \n UN inahimiza serikali mbalimbali kuzingatia afya ya akili kama sehemu ya kukabiliana na athari zinazo sababishwa na virusi vya corona. \n Imetayarishwa na mwandishi wetu, Washington, DC.. ##
Rais wa Marekani Donald Trump, akiwa na Makamu wa Rais Mike Pence na uongozi wake unaoshughulikia mlipuko wa virusi vya corona, Jumamosi alijaribu kulipa moyo taifa juu ya hatua zinazochukuliwa wakati kifo cha kwanza kinachotokana na ugonjwa huu mpya kutangazwa. \n\nTrump alivitaka vyombo vya habari na wanasiasa “wasifanye chochote kile kitakacho chochea hofu kwa sababu hakuna haja ya kuwepo wasiwasi kabisa.” \n “Katika hali yoyote ile, tumejiandaa vyema,” alisema. \n Uongozi wa Trump umeweka makatazo zaidi ya kusafiri katika safari zinazohusiana na Iran kwa kuwa kunamlipuko mkubwa wa kirusi cha corona huko na tahadhari ya “katazo la kutosafiri” kuelekea maeneo ya Itali na Korea Kusini ambayo yameathiriwa zaidi na kirusi COVID- 19. \n Trump amepitisha katazo la raia wa kigeni ambao walisafiri kuelekea Iran katika siku 14 zilizopita, lililotolewa na Pence, ambaye aliongeza kuwa Wizara ya Mambo ya Nje ya Marekani inashirikiana na serikali za Itali na Korea Kusinikuimarisha upimaji wa kirusi hicho katika nchi hizo ambao wanasafiri kurejea Marekani. \n Makatazo zaidi ya kusafiri huendea yakatolewa, ikiwemo safari kupitia mpaka kati ya Marekani na Mexico. \n “Tunatafakari juu ya mipaka yote,” Trump alisema. \n Imetayarishwa na mwandishi wetu, Washington, DC.. ##
Umoja wa maelfu yawafanyakazi wa idara ya upelelezi wa makosa ya jinai ya Marekani (FBI) Ijumaa umetowa wito kwa Bunge la Marekani na White House kuwapatia pesa kwa haraka idara hiyo, ukitahadharisha kuwa upungufu wa pesa za matumzi umeanza kuathiri shughuli za idara hiyo. \n\nWafanyakazi wa FBI kwa mara ya kwanza Ijumaa hii hawatopata mishahara yao, wakati leo ikiwa ni siku ya 20 baadhi ya idara za serikali kuu zikiwa zimefungwa kutokana na mvutano kati ya Rais DonaldTrump na Wademocrats juu ya ujenzi wa ukuta kwenye eneo la mpaka kati ya marekani na Mexico. \n “Hali imekuwa mbaya sana, kazi muhimu inayo fanywa na FBI inahitaji pesa”, umesema umoja huo unaowakilisha wafanyakazi elfu 13, katika malalamiko waliyo wailisha jana kwenye bunge na white House. \n Tangu shughuli ya baadhi ya idara za serekali kuu kufungwa hapo Disemba 22, baadhi ya wafanyakazi laki 8 wa serikali kuu walilazimika kukaa nyumbani, wengine waliendelea kufanya kazi bila kulipwa mishahara, miongoni mwa hao kuna wafanyakazi elfu 5 wa FBI.. ##
Kamati ya upelelezi katika baraza la wawakilishi Jumatano inaanza kusikiliza ushahidi wa wazi mbele ya umma juu ya kutaka kumfungulia mashtaka Rais Donald Trump wakichunguza madai kuwa alikaribisha taifa la nje kuingilia kati uchaguzi wa rais wa mwaka 2020.  \n\nKamati hiyo inasimamia uchunguzi huo baada ya wiki kadhaa za mikutano ya faragha ikihusisha wanadiplomasia wa zamani na wa sasa na maafisa wengine, wabunge na wale wanaoangalia nchini kote. \n Mahojiano hayo yatatangazwa kupitia televisheni ambapo William Taylor mwanadiplomasia wa sasa wa juu wa Marekani nchini Ukraine na George Kent, anayesimamia masuala ya Ukraine watatoa ushahidi.  \n Adam Schiff alisema Taylor, Kent na shahidi mwingine wa tatu wanajiandaa kutoa ushahidi wao Ijumaa. \n Marie Yovanovitch, balozi wa zamani wa Marekani huko Kyiv, ana uzoefu wa miongo kadhaa ya kazi ya heshima kwa taifa letu na ninaamini ni muhimu sana kwa Wamarekani na wabunge wote kusikia kwa maneno yao kile walichojionea na kushuhudia.  \n Imetayarishwa na mwandishi wetu, Washington, DC.. ##
Rais wa Marekani Donald Trump alifuatana na mke wake Melania Trump Jumatano kuwatembelea waathirika wa shambulizi la bunduki waliyolazwa mahospitalini katika majimbo ya Ohio na Texas. \n\nRais alijizuia kufika maeneo yalipotokea mashambulizi hayo katika mji wa Dayton na duka la Walmart katika mji wa El-Paso mahala ambapo watu wenye silaha waliuwa watu 31. \n Maeneo yote jana Jumatano yalijaa waandamanaji ambao walipinga Trump kutembelea katika miji hiyo huku wakitoa wito wa kurejeshwa muswada wa kudhibiti bunduki. \n Wafuasi wa Trump pia walikuwepo kwenye miji yote hiyo. Katika mji wa El Paso uliopo kwenye mpaka wa Texas mahala ambapo siku nne zilizopita mtu mwenye silaha aliuwa watu 22 na kuwajeruhi zaidi ya darzeni mbili wanasiasa walizungumza kwenye tukio hilo na walimkosoa rais Trump kwa maneno yake yanayowagawa watu. \n Mbunge wa chama cha Demokrat, Veronica Escobar ambaye wilaya yake inajumuisha eneo la Walmart mahala shambulizi hilo lilipotokea. \n Alisema alikataa mwaliko wa kuongozana na Rais Trump wakati wa ziara yake kwenye mji huo, kwa sababu ya taharuki aliyosababisha Rais kwa jamii na nchi nzima.  \n Imetayarishwa na mwandishi wetu, Washington, DC.. ##
Serikali ya Tanzania Jumatano imeshindwa tena katika kesi ya ndoa za utotoni baada ya Mahakama ya Rufaa nchini humo kutupilia mbali pingamizi la serikali liliokuwa likitaka sheria ya ndoa chini ya miaka 18 iendelee. \n\nSerikali ilikata rufaa kupinga hukumu ya Mahakama Kuu iliyotoa ushindi kwa watetezi wa haki za binadamu (Msichana Initiative) waliokuwa wakipinga baadhi ya vipengele vya sheria ya ndoa kwa madai vilikuwa vikimkandamiza mtoto wa kike. \n Uamuzi wa mahakama hiyo ya rufaa unakamilisha safari ya miaka mingi ya watetezi wa haki za binadamu wakipigania ustawi wa mtoto wa kike ambao unadaiwa kukandamizwa na sheria ya ndoa ya mwaka 1971. \n Katika shauri lao mbele ya mahakama kuu na baadaye mahakama ya rufaa, asasi za kiraia zilidai kitendo cha sheria ya ndoa kutamka kwamba mtoto wa kike anaweza kuolewa akiwa na umri wa miaka 14 wakati yule wa kiume anaweza kuoa akiwa na umri wa miaka 15, inakandamiza ustawi wa watoto wote na pia inaleta mazingira ya kibaguzi kwa watoto hao jambo ambalo ni kinyume cha katiba ya nchi. \n Mmoja wa mawakili wa upande wa walalamikaji, Alex Mngongolwa amesema, sheria hiyo ya ndoa, siyo tu kwamba ilikuwa inakiuka misingi ya katiba ya nchi, lakini pia ilikuwa haiowani na mikataba mingi ya kimataifa ambayo Tanzania imeridhia. \n Wachambuzi wa haki za binadamu wanasema kutenguliwa kwa sheria hiyo kunaweza kukawa ni habari njema kwa mamilioni ya watoto hasa wale walioko maeneo ya vijijini ambako wamekuwa waathirika wakubwa wa ndoa za utotoni. \n Ripoti nyingi za tafiti mbalimbali zinaonyesha kuwa watoto wengi hushindwa kuendelea na masomo kutokana na ama kulazimishwa kuolewa au kupachikwa mimba kutoka kwa wale wanaojulikana kama ‘mabazazi’ yaani wanaume wenye kupenda kuwarubuni kingo’ono watoto wa kike. \n Imetayarishwa na mwandishi wetu, George Njogopa, Tanzania. ##
Rais wa zamani wa Sudan Omar al-Bashir aliyepiduliwa Aprili 2019, amefikishwa mahakamani Jumatatu ili kuanza kusikiliza kesi za ufisadi dhidi yake. \n\nBashir aliyetumikia nafasi ya urais kwa miaka 30 anakabiliwa na tuhuma za kuhifadhi fedha za kigeni kinyume cha sheria pamoja na kupokea zawadi kinyume cha sheria. \n Bashir amewaambia wachunguzi kwamba alipokea mamilioni ya dola taslimu kutoka Saudi Arabia kulingana na mpelelezi aliyetoa ushahidi mbele ya mahakama. \n Kiongozi huyo wa wazamani akiwa amevalia kanzu ya kiutamaduni wa Sudan alionekana akifuatilia keshi hiyo wakati akiwa kwenye sehemu aliyotengewa ndani ya ukumbi wa mahakama. \n Shirika la kutetea haki za binadamu la Amnesty International limesema kuwa kesi inayoendelea dhidi ya Bashir isiwe kigezo cha kutofikishwa mbele ya mahakama ya kimataifa ya ICC anakokabiliwa na mashitaka ya uhalifu wa kivita, uhalifu dhidi ya binadamu pamoja na mauaji ya halaiki wakati wa vita vya Darfur nchini humo. \n Mwezi Mei, Bashir alifunguliwa mashtaka ya kuchochea na kujihusisha na mauaji ya waandamanaji ambao walipinga utawala wake. \n Imetayarishwa na mwandishi wetu, Washington, DC.. ##
Mahakama ya Hakimu Mkazi Kisutu nchini Tanzania, imemwachia huru aliyekuwa Mkurugenzi Mkuu wa Shirika la Utangazaji Tanzania (TBC), Tido Mhando, baada ya kukutikana hana hatia. \n\nMapema Ijumaa hukumu hiyo imesomwa na Hakimu Mkazi Mkuu, Huruma Shaidi, baaada ya upande wa mashtaka kushindwa kuthibitisha mashtaka dhidi yake juu ya matumizi mabaya ya madaraka na kusababishia serikali hasara. \n Katika utetezi wake, Tido alidai kuwa mchakato mzima wa kuingia ubia wa kuhamisha TBC kutoka katika mfumo wa analojia kwenda digitali ulifanywa na bodi ya TBC. \n Kwa mujibu wa gazeti la Nipashe mahakama hiyo pia imesema kwamba mkataba anaodaiwa kusaini Tido kinyume cha sheria haukidhi vigezo vya kuitwa mikataba. \n Tido alikuwa anakabiliwa na makosa matano, likiwemo la kuisababishia Serikali hasara ya Sh 887.1 milioni, katika kesi ya uhujumu uchumi namba 7/2018. \n Katika kesi hiyo ya uhujumu uchumi namba 7/2018, Tido alikabiliwa na mashtaka matano, mashtaka manne ni ya kutumia madaraka vibaya na moja la kuisababishia Serikali hasara ya Sh887.1 milioni.</p> \n Agosti 27, 2018 Mahakama hiyo ilimkuta Tido na kesi ya kujibu baada ya Hakimu Shaidi kupitia ushahidi uliotolewa na mashahidi watano wa upande wa mashtaka. Baada ya Tido kukutwa na kesi ya kujibu, alianza kujitetea.. ##
Mwandishi wa habari wa Tanzania Azory Gwanda ameorodheshwa katika orodha ya waandishi 10 walioshambuliwa duniani. \n\nOrodha iliyochapishwa katika gazeti la Washington Post la Marekani toleo la Julai 1, imemweka Azory Gwanda kama namba nne katika orodha ya waandishi 10 walioshambuliwa, mwandishi wa kwanza akiwa Jamal Khashoggi wa Saudi Arabia aliyeuawa ndani ya ubalozi wa Saudi Arabia nchini Uturuki.  \n Orodha hiyo imetayarishwa na ushirika wa One Free Press ambao unashirikiana na vyombo kadha likiwemo gazeti la Washington Post la Marekani kushinikiza juhudi za kupata ufumbuzi wa kesi za waandishi hao.  \n Orodha hiyo yenye waandishi kutoka nchi kadha duniani inajumuisha waandishi wengine wawili wa Afrika, Jones Abiri wa Nigeria ambaye amekamatwa na polisi katika hali ya utatanishi, na mwandishi wa Eritrea Seyoum Tsehaye ambaye yupo gerezani kwa karibu miaka 20 kutokana na kazi za uandishi.  \n Azory Gwanda mwandishi wa kujitegemea aliyekuwa akiripotia gazet la Mwananchi alitoweka Novemba 21, 2017, maeneo ya Kibiti mkoani Pwani baada ya kuchukuliwa kwenye gari na watu wanaodhaniwa kuwa maafisa wa serikali ya Tanzania. Siku hiyo ilikuwa ni mara ya mwisho Gwanda kuonana na familia yake na rafiki zake kwa mujibu wa utafiti wa kamati inayotetea waandishi wa habar duniani, CPJ. \n Waandishi wengine katika orodha ya 10 walioshambuliwa duniani wanatokea nchi za Mexico, Iran, Ukraine, India, Malta na China.  \n Imetayarishwa na Mwandishi wetu, Washington, DC. ##
Maafisa wa usalama kwenye ubalozi wa Marekani mjini Baghdad, Jumatano wamelazimika kutumia gesi ya kutoa machozi kutawanya waandamanaji.  \n\nWaandamanaji hao wanaongozwa na wapiganaji wanaoungwa mkono na Iran na wamekusanyika kwa siku ya pili sasa. \n Baadhi yao wamekesha nje ya jengo hilo baada ya kundi kubwa kukaidi amri ya kutokaribia na kuwasha moto karibu na jengo hilo jana Jumanne. \n Rais wa Marekani Donald Trump jana Jumanne alisema kuwa Iran italaumiwa kutokana na uharibifu wowote utakaotokea kwenye ubalozi huo. \n Kupitia ujumbe wa tweeter, Trump alisisitiza kuwa Iran italipa gharama kubwa iwapo uharibifu wowote utatokea. Hata hivyo wakati akizungumza na wanahabari. \n Trump alisema kuwa haoni uwezekano wa Marekani kwenda vitani na Iran. \n Naye Kiongozi wa Iran Ayatollah Ali Khamenei amekemea vitendo vya Marekani ndani ya Iraq na Syria huku akimjibu Trump kupitia ujumbe wa tweet kwamba hakuna chochote anachoweza kufanya dhidi ya taifa lake. \n Imetayarishwa na mwandishi wetu, Washington, DC. ##
Mwanaume wa Kimarekani ni kati ya watu watatu waliouawa kwa kuchomwa visu katika mji wa Reading nchini Uingereza Jumamosi, balozi wa Marekani nchini Uingereza amethibitisha tukio hilo Jumatatu, bila ya kutaja jina la raia huyo. \n\nBalozi Woody Johnson ametuma ujumbe wa tweet akitoa “rambirambi zake za dhati kwa familia ya wale wote waliouawa katika shambulizi hilo la Juni 20”, akiongeza kuwa mmoja wa waliokufa ni raia wa Marekani. \n “Sikitiko letu liko kwa wote walioathirika na tukio hili,” Johnson ameandika. “Tunalaani vikali shambulizi hili na tumetoa msaada wetu kwa vyombo vya usalama vya Uingereza.” \n Jeshi la polisi Uingereza limesema raia mwanaume mwenye umri wa miaka 25 alikamatwa katika eneo la tukio na inaaminika alikuwa amefanya shambulizi hilo peke yake, tukio hilo linashughulikiwa kama linahusika na ugaidi, hivi sasa linachunguzwa na kikosi cha polisi cha kupambana na ugaidi. \n Watu wengine watatu walikuwa wamejeruhiwa vibaya katika shambulizi hilo katika uwanja wa Bustani ya Forbury mjini Reading, mji wenye watu 200,000, ulioko kilomita 65 magharibi mwa London. \n Gazeti la Philadelphia Inquirer limemtaja Mmarekani aliyeuawa kama Joe Ritchie-Bennett, umri miaka 39, ambaye alihamia Uingereza takriban miaka 15 iliyopita. \n Gazeti hilo limemnukuu baba yake, Robert Ritchie, akisema kuwa hapo awali mtoto wake alikuwa akifanya kazi  \n katika kampuni ya mawakili London na katika kipindi cha miaka 10 iliyopita alikuwa ameajiriwa na kampuni ya madawa ya Dutch pharmaceutical iliyo na makao ya makuu mjini Reading.. ##
Wakati miji mingi duniani ikiwa imebakia mitupu kutokana na amri ya kutotoka majumbani, maambukizi siku ya Jumapili yamefikia zaidi ya milioni 1.2, vifo 65,666 na watt 253,694 wamepona baada ya kuugua maradhi yanayotokana na virusi vya corona. \n\nMarekani \n Kwa upande wa Marekani ni siku 30 tu tangu mgonjwa wa kwanza kuugua kutokana na virusi vya corona,” Gavana wa New York Andrew Cuomo anayeedelea kupambana na hali ngumu ambayo imeilikumba jimbo lake. “Ni kama litaendelea katika uhai wote.  \n New York ni jimbo la Marekani lililoathiriwa vibaya sana na virusi vya corona, ambako imesababisha vifo zaidi ya 3,500. Wataalam wa afya ya umma wanasema muda siyo mrefu hali itakuwa mbaya zaidi, siyo tu kwa New York lakini Marekani yote pia. \n Wakati Cuomo anasema kuwa jimbo hilo karibuni litafikia kilele cha janga hilo la afya, Rais wa Marekani Donald Trump ameonya Jumamosi kuwa Marekani itakabiliwa muda siyo mrefu na wiki mbili za hali ngumu ya maambukizi ya virusi. \n “Kutakuwa na vifo vingi,” Trump amesema. \n Hospitali za Marekani zimekuwa zikipambana na virusi vya corona katika hali ya kutokuwa na vifaa vya kutosha.  \n Mahospitali yamekuwa yakiomba vifaa vya kupumulia kwa ajili ya wagonjwa na vifaa vya kujilinda ambavyo madaktari na wafanyakazi wa afya wanavaa ili kuepusha kusambaza maradhi kati yao na wagonjwa. \n New York imepokea meli yenye vifaa 1,000 vya kusaidia kupumua Jumamosi kutoka China. \n “Huu ni msaada mkubwa na utaleta mabadiliko makubwa kwetu,” Cuomo amesema. \n Cuomo amesema pia watu 85,000 wamejitolea kusaidia mji wa New York kukabiliana na virusi na atasaini amri ya kiutendaji kuruhusu madaktari wanafunzi ambao wanatarajiwa kumaliza masomo yao kipindi cha karibuni wapewe shahada zao mapema ili waanze kutoa matibabu. \n Mvutano kati ya Trump and Majimbo \n Baadhi ya majimbo yamekuwa na mvutano na White House kwa sababu uongozi wa Trump haujaanzisha muelekeo wa pamoja kama taifa kukabiliana na virusi hivyo, na kutaka kila jimbo la Marekani kutengeneza mkakati wake kutafuta vifaa vya tiba na madawa kupambana na janga la virusi. \n Gazeti la Washington Post limeripoti White House ilifahamishwa rasmi juu ya mlipuko huo uliotokea China Januari 3, lakini uongozi wa Trump ulichukuwa siku 70 kutambua kuwa mlipuko huo ni janga hatarishi hali ilioko hivi sasa. \n DRC \n Nchini Jamhuri ya Kidemokrasia ya Congo (DRC) Jumapili kumekuwa na vifo vitiate vipya na maambukizi zaidi ya 23.  \n Spain \n Uhispania, ambayo ina maambukizi zaidi ya 126,000 na vifo takriban 12,000, inapanga siku 15 zaidi za kutotoka nje, hadi Aprili 26. \n Waziri Mkuu wa Uhispania Pedro Sanchez amesema Jumamosi atalitaka bunge kuongeza amri ya kutotoka majumbani kwa mara ya pili baada ya kuongeza muda hadi Aprili 11. \n Itali \n Itali, ni ya pili kuathirika zaidi na virusi vya corona Ulaya baada ya Uhispania, ilikuwa na zaidi ya maambukizi 11,000 ya wafanyakazi wa afya walioambukizwa COVID-19, kwa mujibu wa Taasisi ya Afya ya Taifa na jumuiya ya madaktari. \n Vikundi hivyo vimesema kuwa madaktari 73 wamefariki kutokana na virusi hivyo. Maambukizi kati ya wafanyakazi wa afya ni takriban asilimia 10 ya maambukizi yote Itali. \n Uingereza \n Waziri wa Sheria ya Uingereza amesema Jumamosi kuwa maelfu ya wafungwa wataachiwa huru katika wiki mbili ikiwa ni sehemu kubwa ya kampeni ya kudhibiti kuenea kwa virusi hivyo. \n Uingereza imeripoti vifo 708 kwa usiku mmoja, ikiongeza idadi ya vifo katika nchi hiyo kufikia zaidi ya watu 4,300. \n Wizara imesema kuwa wafungwa watakuwa wakifuatiliwa kwa kutumia teknolojia ya kielektroniki kuhakikisha wanakaa majumbani na wanaweza kurudishwa jela “ endapo watakiuka amri hiyo.” \n Ufaransa \n Jeshi la Ufaransa limeanza kuwahamisha wagonjwa katika hospitali mbalimbali nchini katika juhudi za kudhibiti kuenea kwa virusi vya corona katika maeneo yaliyoathiriwa zaidi ndani na maeneo yanayo izunguka Paris. Ndege za kujeshi, helikopta na treni zinawasafirisha wagonjwa katika maeneo yaliyo kuwa na maambukizi machache magharibi ya Ufaransa. \n Zaidi ya vifo 7,500 na maambukizi 90,000 yameripotiwa Ufaransa. \n China \n China imetekeleza maombolezo ya kitaifa kwa dakika tatu Jumamosi, wakati bendera zikipeperushwa nusu mlingoti, na ving’ora vikilia kuwakumbuka wahanga wa COVID-19 na wafanyakazi wa afya waliokufa wakiwa mstari wa mbele katika taifa hilo la Asia kupambana katika kuokoa Maisha ya wagonjwa. \n Virusi vya corona viliibuka mwisho wa mwaka 2019 huko China katika jimbo la Hubei, na kuua zaidi ya watu 3,300.. ##
Profesa aliyestaafu wa lugha za Kiswahili, Kiarabu na utamaduni na mila za Mashariki ya Kati, Sharifa Zawawi ameaga dunia huko Zanzibari. \n\nProfesa atakumbukwa kwa mchango wake mkubwa wa kueneza na kusomesha Kiswahili katika vyuo vikuu vya Marekani kabla ya kifo chake Jumanne huko Zanzibar. \n Akiwa Profesa wa muda mrefu katika vyuo vikuu vya Columbia na New York, marehemu Zawawi alikuwa pia mshauri na mkaguzi wa mitihani ya vyuo mbali mbali vya Marekani. \n Ameandika vitabu kadhaa vya kusomesha na kufahamisha lugha ya Kiswahili ambapo kimoja wapo mashuhuri ni "Kiswahili kwa Kitendo" kilichochapishwa kwa mara ya kwanza 1980 na kutumiwa kusomesha Kiswahili Marekani na Ulaya kwa wingi zaidi kuliko vitabu vingine vyote. Miongoni mwa vitabu vyake ni "Jifunze Kiswahili Chetu", "Converse in Kiswahili", "What’s in a Name?", "Unaitwaje?", na vitabu vingine \n Zawawi mzaliwa wa Zanzibar mwenye asili ya Oman alifanya uchunguzi mrefu juu ya Kanga na kuandika kitabu juu ya historia yake na utamaduni wa watu wanaotumia nguo hiyo, aliyoeleza katika kitabu chake, Kanga, The Cloth that Speaks. \n Walimu wenzake na wanafunzi wake wanamueleza kuwa mtu aliyekuwa na ujuzi na maarifa ya juu ya lugha hasa Kiswahili na msomi aliyefahamu utamaduni wa mswahili. \n Abdul Nanji Profesa mwenzake mjini New York anamueleza Zawawi kuwa mtu mkarimu aliyewapenda na kuwaheshimu wanafunzi wake akiwa myenyekevu na mkaribu. \n Anasema Profesa aliwasili Marekani baada ya uhuru wa Tanzania miaka ya 1960 na amekuwa akishiriki kwa karibu sana na jamii ya Waafrika Mashariki, akichangia kwa hali na mali mipango na juhdi zote za kuendeleza jamii yake. \n Wanafunzi wake wanamkumbuka Bibi Zawawi kwa kuwahimiza kutamka lugha ya Kiswahili kama waswahili wenyewe. Mola amlaze pema peponi. \n Imetayarishwa na mwandishi wetu, Abdushakur Aboud, Washington, DC. ##
Martin Fayulu, tajiri wa zamani wa biashara ya mafuta, anasema serikali lazima itangaze matokeo ili kuepusha mivutano zaidi. \n\nMgombea urais wa upinzani Martin Fayulu amewaonya maafisa wa uchaguzi nchini Jamhuri ya Kidemokrasia ya Congo “kutoficha ukweli” wakati mvutano unaendelea kufukuta juu ya kucheleweshwa kwa matokeo ya uchaguzi. \n Fayulu amesema “Wananchi wa Congo tayari wanajua” matokeo ya kura hizo, zilizo pigwa Disemba 30. \n Matokeo ya uchaguzi huo yalikuwa hapo awali yanategemewa kutangazwa Jumapili. \n Uchaguzi huo utawezesha kupatikana mtu atakaye chukuwa nafasi ya urais inayoachwa na Joseph Kabila baada ya kutangaza kutoendelea na uongozi ambaye amaeachia madaraka baada ya kutumikia nafasi ya urais kwa miaka 18... ##
Serikali ya mpito ya Sudan inafikia makubaliano na mataifa makubwa juu ya masuala ya haki za binadamu ikiwa ni sehemu ya mpango kamili wa kuepukana na kutengwa kiuchumi. \n\nWiki iliyopita, maafisa mjini Khartoum wamesema watawakabidhi wananchi wa Sudan wote waliotuhumiwa na mahakama ya kimataifa ya jinai (ICC) inayotaka kusikiliza kesi zao huko The Hague. \n Pia serikali hiyo inaendelea na mazungumzo ya kufikia makubaliano ya kufidia familia za wanajeshi wa Marekani waliouawa katika shambulizi linaloihusisha Sudan, na hasa lile la tukio la Meli ya kivita ya Cole iliyoshambuliwa Yemen Octoba 2000. \n Wakati huo, Wanamaji wa Marekani 17 waliuawa wakati magaidi walipodaiwa kulipua boti ndogo iliyokuwa karibu na meli hiyo ya Marekani iliyokuwa ikijaza Mafuta katika bandari ya Aden, limeripoti gazeti la The East African. \n Taarifa hizi zimekuja kufuatia mkutano kati ya kiongozi wa Baraza huru la Mpito Abdel-Fattah al-Burhan na Waziri Mkuu wa Israeli Benjamin Netanyahu mjini Entebbe wiki mbili zilizopita. Mkutano huo ulikuwa unatafuta kufufua mahusiano kati yao ambayo yalikuwa yamekufa kwa miongo mitano. \n Hili, na makubaliano mengine ambayo yanaweza kuonyesha Khartoum iko tayari kuchukua hatua na kufanya vikwazo vilivyowekwa dhidi yake kuondolewa. \n Khalid al-Faki, mchambuzi wa siasa mjini Khartoum ameliambia gazeti la The East African kuwa serikali ya Waziri Mkuu Abdallah Hamdok inafanya kila inchoweza kuondolewa katika orodha ya nchi zilizowekewa vikwazo. \n “Nafikiri kukubali kwa serikali ya Sudan na kukubali kwa waasi kuondolewa kwa rais Omar al-Bashir na watu wengine 52 wanaotuhumiwa na kukabidhiwa ICC kesi yao kusikilizwa kwa makosa ya jinai waliotenda huko Darfur ni shinikizo linalovuma,” amesema.. ##
Mmoja wa manusura wa shambulizi la risasi katika sinagogi ya Chabad karibu na San Diego, Kasisi Yisroel Goldstein, Jumapili ameeleza jinsi alivyopoteza kidole kwa kupigwa risasi na kusisitiza kuwa hilo halitawakatisha tamaa kuendelea na ibada. \n\nKasisi huyo amewataka Wayahudi wote kwenda katika sinagogi zao Ijumaa hii usiku, ambapo inaanza ibada ya Sabato ya Wayahudi, kuonyesha umoja wao na "kuwa ugaidi hauwezi kufanikiwa." \n "Sisi ni taifa la Kiyahudi ambalo litaendelea kuwa juu. Hatutaruhusu mtu yoyote au kitu chochote kutukandamiza. Lazima tupambane na kiza kwa kutumia muangaza," amesema. \n Mshauri wa usalama wa taifa John Bolton amesema "hakuna shaka" shambulizi la bunduki ndani ya sinagogi Jumamosi mjini San Diego lilikuwa ni jinai ya chuki, lakini kunauwezekano kuwa mtu huyo anayetuhumiwa kuua na kujeruhi alikuwa peke yake. \n "Ilikuwa ni kitendo cha kinyama na ni kitendo kisichoweza kutafutiwa udhuru wowote," Bolton aliliambia shirika la habari la Fox News Jumapili. \n Amesimulia kwa waandishi wa habari kuwa licha ya kujisalimisha na kuinua mikono hewani akimwomba mshambulizi asimpige risasi, mtu huyo aliendelea kumrushia risasi. \n Jumamosi mzungu mmoja aliyekuwa amejihami kwa bunduki alivamia sinagogi hiyo na kumuua mwanamke mmoja na kujeruhi waumini wengine wawili wakati maombi yakiendelea. \n Taarifa ya White House inasema kwamba Rais Donald Trump amesisitiza upendo wake kwa jamii ya Wayahudi na jamii nzima ya Poway, katika mazungumzo ya simu ya dakika 15 na mmoja wa manusura hao. \n Imetayarishwa na mwandishi wetu, Washington, DC.. ##
Rais wa Mali Ibrahim Boubacar Keita, ameanza mazungumzo ya kuunda serikali mpya baada ya Waziri Mkuu Soumeylou Boubeye Maiga na serikali yake yote kujiuzulu hapo jana. \n\nTaarifa kutoka ofisi ya rais inaeleza kwamba Rais Keita amepitisha kujiuzulu kwa waziri mkuu na mawaziri wake na kwamba atamtangaza waziri mkuu mpya pamoja na serikali baada ya mashauriano na vyama vyote vya kisiasa nchini humo. \n Taarifa hiyo haikutoa sababu za kujiuzulu kwa Waziri Mkuu Maiga. Inaaminika uamuzi huo unatokana na kuongezeka ghasia katika eneo la kati ya nchi hiyo, pamoja na mauwaji ya halaiki mwezi uliopita pale wafugaji 160 wa kabila la Fulani walipouliwa na wanoishkiwa kuwa ni wawindaji wa kabila la Dogon. \n Umoja wa mataifa unaripoti kwamba mnamo mwaka mmoja uliopita mapigano kati ya wa-Fulani na wa-Dogon yamesababisha vifo ya wanawake, watoto na wanaume wapatao 600. \n Wiki mbili zilizopita kulikuwa na maandamano makubwa katika mji mkuu wa Bamako kulalamika dhidi ya serikali kushindwa kukomesha ghasia nchini humo. \n Mali imekuwa ikikabiliwa na changamoto ya kurejesha uthabiti wa nchi tangu wanamgambo wa Kiislam wenye itikadi kali kuingia kufuatia mapinduzi ya kijeshi yaliyodumu muda mfupi huko Bamako mwaka 2012, na kudhibiti sehemu kubwa ya kaskazini mwa Mali.  \n Imetayarishwa na Mwandishi wetu, Abdushakur Aboud, Washington, DC.. ##
Kiongozi wa Kanisa Katoliki duniani Papa Francis ameahidi hatua thabiti zitachukuliwa kupambana na manyanyaso ya ngono wanaofanyiwa watoto wakati mkutano wa Kanisa Katoliki ukimalizika uliyozungumzia watu wanaowaharibu watoto wadogo. \n\nViongozi wa dini ambao wanawaharibu watoto ni “zana za shetani,” Papa amesema, akiahidi kukabiliana na kila tukio la aina hiyo “kwa kuchukuwa hatua kali kabisa,” Shirika la habari la Uingereza BBC limeripoti Jumapili. \n Historia ya unyanyasaji wa watoto \n Vitendo vya kuwaharibu watoto, amesema, vinamkumbusha vitendo vya dini za kale ambapo watoto walikuwa wanatolewa muhanga katika maeneo ya ibada ya wapagani. \n Azimio la mkutano huu wa kupambana na vitendo vya manyanyaso ya ngono kwa watoto duniani, kuanzia sasa viongozi wa dini watatakiwa kupitia upya na kuboresha miongozo yao ili kuepusha unyanyasaji huo na kuwaadhibu wale wote wanaoendeleza vitendo hivyo, ameongeza. \n Papa amezungumza kwa kutumia kauli ya hali ilivyo kwa ujumla, lakini waathirika na walionyanyaswa ambao wanaendelea kuishi watataka maelezo ya hatua zinazoweza kuchukuliwa na kanisa zitangazwe wazi, amesema mwandishi wa habari wa BBC huko Vatican, James Reynolds. \n Kanisa linawajibu wa kusimamia maadili, ukweli \n “Jambo hili linanikumbusha vitendo vya kikatili vya kidini, ambavyo vilikuwa vimeenea katika baadhi ya tamaduni za kuwatoa muhanga binadamu – mara nyingi watoto – katika maeneo ya ibada ya wapagani,” amesema Papa wakati wa kufunga mkutano wa siku nne uliofanyika Vatican. \n “Kukosekana ubinadamu katika matukio mbalimbali kama haya ulimwenguni inafanya jambo hilo kuwa baya zaidi na kashfa zaidi katika Kanisa hili, kwa sababu inakinzana na jukumu la kusimamia maadili na miongozo ya haki. \n “Mtu mtakatifu, ambaye amechaguliwa na Mungu kuongoza roho kufikia uokovu, anakubali udhaifu wake wa kibinadamu umtawale, au maradhi yake mwenye yamtawale na hivyo kuwa chombo cha Shetani. Katika manyanyaso ya ngono tunaona mkono wa shetani ambao haumuachi hata mtoto asiye na hatia," amefafanua Papa Francis. \n Kanisa kuchukuwa hatua za kisheria \n Papa amesema kuwa walioathirika hivi sasa watakuwa ndio kipaumbele na kuahidi kumalizika kwa vitendo vya kuwaficha waliohusika, akisema wote walioshiriki katika unyanyasaji huo sheria itachukuwa mkondo wake. \n Pia amesisitiza kuwa manyanyaso ya ngono kwa watoto ni tatizo lilioko duniani kote – “ni matendo yaliyoenea katika tamaduni zote na jamii zote”. \n Mkutano huo ambao ni wa aina yake ambao haujawahi kufanyika miaka ya nyuma – ulitoa wito watoto wote walindwe Makanisani – ulihudhuriwa na viongozi wa Kanisa Katoliki wa kitaifa kutoka zaidi ya nchi 130.. ##
Mkuu wa tume ya uchaguzi nchini Jamhuri ya Kidemokrasia ya Congo (DRC), Corneille Nangaa, ameliambia Baraza la Usalama la Umoja wa Mataifa kupitia mawasiliano ya Satellite kuwa Congo ina njia mbili : kukubali matokeo hayo au kuyafuta. \n\nAmesema iwapo matokeo yatafutwa, nchi haitakuwa na rais mpya mpaka uchaguzi mwengine utakapo anadaliwa. \n Mwandishi wa Sauti ya America ( VOA ) Umoja wa Mataifa anaripoti kuwa Baraza la Usalama la Umoja wa Mataifa lilikutana New York Ijumaa kuzungumzia uchaguzi wa Congo. \n Rais aliyeko madarakani Joseph Kabila tayari ameendelea kutawala kwa zaidi ya miaka miwili baada ya muhula wake kumalizika. Alikuwa tayari amejitayarisha kuachia madaraka mwezi huu baada ya miezi 18 madarakani, mara tu rais mpya atakapo chaguliwa. \n Katika uchaguzi huo, Kabila alimuunga mkono waziri wake wa mambo ya ndani wa zamani, Emmanuel Shadary, ambaye alichukuwa nafasi ya tatu. Wafuasi wa Fayulu wamemtuhumu Kabila kwa kufanya makubaliano na tume ya uchaguzi kumnyima mgombea wao ushindi wa urais. \n DRC haijawahi kuwa na kubadilishana kwa madaraka kwa njia ya amani tangu ilipopata uhuru kutoka Ubelgiji 1960. \n Fayulu apinga matokeo \n Mgombea urais DRC Martin Fayulu amesema atafungua kesi kupinga matokeo ya uchaguzi yaliyompa ushindi mmoja wa wapinzani wake katika kinyang’anyiro hicho. \n Akizungumza na VOA, Fayulu amesema atakwenda Mahakama ya Katiba Kinshasa Jumamosi kushinikiza kura zihisabiwe upya. \n Lakini, Fayulu alisema anashaka iwapo mahakama hiyo itabadilisha matokeo yaliyo tangazwa na tume ya uchaguzi ya Congo. \n Tume hiyo imemtangaza Felix Tshisekedi, mtoto wa kiongozi wa muda mrefu wa upinzani, kuwa mshindi wa uchaguzi wa rais uliofanyika Disemba 30. Imesema Fayulu, mfanyabiashara ambaye anaungwa mkono na muungano wa vyama vya upinzani alikuwa namba mbili. \n Hata hivyo, timu ya Kampeni ya Fayulu imesema ina majumuisho ya kura yanayo onyesha kuwa mgombea wao alishinda kwa kura asilimia 61. \n Kanisa Katoliki na wanadiplomasia wa nchi za nje pia wamehoji matokeo ya uchaguzi huo. Kanisa limesema Alhamisi kuwa hisabu rasmi iliyotolewa hailingani na majumuisho ya kura zilizo kusanywa na waangalizi wake 40,000 waliosambazwa nchini kote.. ##
Mshukiwa mkuu wa mauwaji ya halaiki ya Rwanda Felicien Kabuga Jumanne alifikishwa Mahakani mjini Paris chini ya ulinzi mkali. \n\nHayo yalijiri siku tatu tu baada ya kukamatwa na polisi wa Ufaransa akiwa kwenye nyumba yake katika kitongoji cha Asnieres sur Sien mjini humo alikokuwa akiishi na kujitambulisha kama mtu tofauti. \n Vyanzo vya habari mjini Paris viliarifu kwamba jaji wa wa mahakama hiyo alianza kwa kueleza mchakato utakaofuatwa, katika kusikilizwa kwa hoja kuhusu iwapo Kabuga atahamishwa na kupelekwa kwa mfumo wa mahakama ya kimatiafa ya jinai, ICC au la. \n Umoja wa Mataifa umepongeza maafisa waliomkamata Kabuga mwenye umri wa miaka 84 na ambaye amekuwa akisakwa kwa zaidi ya miongo miwili. \n Kamishna wa haki za binadamu kwenye Umoja wa mataifa Michelle Bachelet amesema kuwa anatumai kukamatwa kwa Kabuga kutatoa motisha kwa mataifa mengine kuendelea kusaka washukiwa wa mauaji ya halaiki kote ulimwenguni. \n Wataalam wa sheria wanasema kuwa mfumo wa sheria wa Ufaransa huenda ukachukua wiki kadhaa kabla ya Kabuga kufikishwa mbele ya mahakama maalum ya kimataifa iliyobuniwa na Umoja wa mataifa kusikiliza kesi za mauaji ya halaiki ya Rwanda ya mwaka wa 1994.. ##
Wahamiaji kadha waliosalia ndani ya meli moja ya Ujerumani karibu na kisiwa cha Italy cha Sisiliya Jumapili walitoa wito kwa serikali wakiiomba iwaruhusu watuwe kwenye bandari hiyo. \n\nMeli hiyo ya uokozi ilisafirisha wahamiaji 47 Januari 19 ikiwatoa kwenye bahari ya Libya. \n Kufuatia hatua ya serikali ya Italy kukatalia boti za uokozi za watu binafsi, na hatua kama hiyo iliyo chukuliwa na viongozi wa kisiwa cha Malta, meli hiyo kutoka ujerumani ndio pekee inayofanya kazi ya kuwaokoa wahamiaji wanaokwama kwenye bahari ya Mediterraniani. \n Kwa vile Meli hiyo imesimama karibu na kisiwa cha Sisiliya, haiwezi kwenda kuwaokoa wahamiaji ambao maisha yao yako hatarani karibu na Libya. \n Meli hiyo iliruhusiwa kutua kwenye eneo la Italy kutokana na hali mbaya ya hewa, na kwa sababu serikali imekatalia mashirika ya misaada kuingia katika bandari za Italy, meli hiyo inaendelea kusimama kwenye umbali wa kilomita moja kutoka bandari ya sisiliya kwenye mjii wa mashariki wa Syracuse.  \n Jeshi la majini la Italy lilitowa msaada wa nguo, maji na chakula kwa wahamiaji hao 47 ambao bado wamesalia ndani ya meli hiyo ya uokozi kutoka ujerumani. \n Jumapili, wabunge wa Italy waliingia ndani ya meli hiyo kukagua mazingira waliyomo wahamiaji hao. Wabunge wengi walibaini kuwa wahamiaji hao wameathirika kiakili na kimwili.. ##
Shirika la Wakimbizi la Umoja wa Mataifa (UN) limewaondoa wakimbizi 149 na wengine wanaoomba hifadhi ambao walikuwa wamekwama katikati ya mapigano katika mji mkuu wa Libya, Tripoli, na kuwapeleka nchini Italia Alhamisi kwa ajili ya usalama wao, shirika hilo limeripoti. \n\nUNHCR iliwafikisha wale wote waliondolewa Libya katika eneo karibu na Rome, taarifa imeeleza. Watu hao ambao ni wahamiaji kutoka Eritrea, Somalia, Sudan na Ethiopia – wakiwemo watoto 65. Kumi na tatu ni watoto wneye umri chini ya mwaka mmoja. \n Watu hao waliosafirishwa kutoka Libya walikuwa wako kizuizini katika mazingira mabaya mjini Tripoli, UNHCR imesema. Wakati hali ya usalama ikiendelea kuwa mbaya, UN imeshirikiana na vyombo vya usalama vya Libya na Italia kuwaondosha watu hao. \n Balozi wa Somalia nchini Libya, Muhiyadin Mohamed Kalmoy amesema kuwa wakati Tripoli ikiwa haina utulivu, UNHCR ilikuwa inauwezo zaidi kuliko wanadiplomasia wa nchi za kigeni kuwatafutia mahali pa kwenda wakimbizi wa Kiafrika na kuwapeleka maeneo salama. \n “Raia wa Somalia ambao ni miongoni mwa watu walioondolewa walikuwa wamewasiliana nasi kupitia taasisi nyingine kutufahamisha hali inayowakabili,” Kalmoy ameiambia VOA Ijumaa, “ lakini tulikuwa hatuna njia ya mawasiliano rasmi kutoka UNHCR juu ya wale waliopelekwa Rome." \n Kalmoy amesema serikali yake ilikuwa inashughulikia kuhakikisha usalama na kuthibitisha uraia wa wananchi wetu” na kuisaidia UNHCR na Mashirika ya Kimataifa yanayo simamia Wakimbizi (IOM) kushughulikia kesi za wale ambao wanaweza kurudi “Somalia au kupata hifadhi nchi nyingine.” \n Hata hivyo alikuwa hajui, mpaka siku ya Ijumaa, idadi kamili ya raia wa Somali waliopelekwa Rome.. ##
Waandamanaji nchini Sudan wanaendelea Jumatano kumtaka Rais Omar al-Bashir kuacha madaraka kwa kuamua kuendelea kuwepo mchana na usiku kwa siku ya tatu mfululizo nje ya makao makuu ya jeshi la nchi hiyo. \n\nMaandamano hayo yalianza Disemba 19, 2019, kutokana na kupinga ongezeko la bei ya mikate na mafuta ya petroli na tangu hapo kuendelea hadi Jumatano wakishinikiza rais huyo ajiuzulu baada ya miaka 30 madarakani.  \n Waandamanji wamekuwa wakiitikia wito wa chama cha wanataaluma wa Sudan kufanya maandamano na kukaa nje ya makao makuu ya jeshi la nchi hiyo. \n Naye mwandishi wa Sauti ya Amerika mjini Khartoum, Dama Moheideen anasema inaonekana hakuna kiongozi wa kweli wa vuguvugu hilo.  \n Walioshuhudia maandamano hayo wamesema majaribio ya baadhi ya askari kuwaondoa waandamanji hao yaliwasababisha wanajeshi kuwalinda hao waandamanaji. \n Imetayarishwa na Mwandishi wetu, Washington, DC.. ##
Polisi wameanza uchunguzi kuhusiana na kifo cha mtoto mwenye umri wa miaka 13 aliyekufa baada ya kupigwa risasi akiwa amesimama kwenye varanda ya nyumba yao, jijini Nairobi, Jumatatu. \n\nMtoto huo alipigwa risasi tumboni polisi walipokuwa wanatekeleza amri ya watu kutotoka nje ya nyumba zao. \n Wakati huohuo Rais Uhuru Kenyatta ameomba msamaha kutokana na jinsi maafisa wa polisi walivyotumia nguvu kupita kiasi dhidi ya raia wakati wakitekeleza amri ya kusalia majumbani inapotimia saa moja kamili jioni. \n Polisi wameshutumiwa kutumia nguvu kuzidi kiasi wakati wakitekeleza amri hiyo, tangu ilipoanza ijumaa wiki iliyopita. \n Wametumia gesi ya kutoa machozi, virungu, fimbo na hata kufatua risasi dhidi ya raia.. ##
Wakati suluhisho la mgogoro kati ya Rwanda na Uganda ukiwa bado haujafikia mafanikio mvutano huu wa mpakani umeuweka mashakani uongozi mzima Kigali, na kwa mujibu wa vyanzo vya habari ndani ya vyombo vya usalama na forodha, walitarajia hatua tofauti kuchukuliwa kutokana na kufungwa mpaka. \n\nLakini wakati mgogoro huo ukiingia wiki ya tatu, Kampala imekuwa haionyeshi umuhimu katika juhudi yeyote ya kuingia katika mazungumzo ya usuluhishi na wala haijatoa mrejesho wowote kama ilivyokuwa Rwanda inategemea, kwa kudhibiti zaidi huduma za forodha na uhamiaji katika upande wa mipaka yake. \n “Tunasubiri kuona vile watakavyo jibu. Tulidhani kuwa serikali ya Uganda itakuwa na umuhimu wa kutatua tatizo hili kwa haraka,” afisa moja wa juu wa uhamiaji wa Rwanda amesema. \n Madai ya Kagame \n Hivi karibuni Rais wa Rwanda Paul Kagame alidai kuwa chanzo cha mgogoro kati ya nchi yake na Uganda ulianza miaka 20 iliyopita wakati Uganda ilipotaka kuuangusha utawala wake. \n Rais Kagame alisema mgogoro huo umeongezeka katika miaka ya hivi karibuni kutokana na Uganda kuunga mkono kundi la RNC. \n Kundi hilo linaipinga serikali ya Rwanda na alidai kuwa Uganda inawatummia kuwanyanyasa raia wa Rwanda wanaotembelea au wanaoishi nchini Uganda. \n Juhudi za usuluhishi \n Baada ya Rais wa Kenya, Uhuru Kenyatta kukutana na wote Rais Yoweri Museveni na Paul Kagame Machi 11, kwa kile wachambuzi wanachosema wanaamini ilikuwa ni juhudi ya kuzipatanisha nchi hizo mbili. \n Ziara ya Kenyatta Uganda, Rwanda \n Rais Uhuru alikuwa Uganda kwa ziara fupi ya kikazi. Viongozi hao wawili walizungumzia masuala mbalimbali ya kitaifa na kieneo,” tamko la ikulu ya Entebbe lilieleza. \n Gazeti la East African linaeleza kuwa tangu wakati huo limepata kujua kwamba katika “masuala mbalimbali ya kitaifa na kieneo” yaliyozungumziwa wakati wa mkutano wake na Kenyatta, Rais Museveni hakuwa na umuhimu wa kuzungumzia suala la mgogoro wake na Rwanda.” \n Badala ya kuhamasisha juhudi za Rais Kenyatta katika kutafuta usuluhishi, hali nchini Kampala imegeuka kuwa ni ya kuhamasisha suala la idadi ya watu, hasa wafanyabiashara ambao wanafanya biashara mpakani, ukweli ambao Kigali imeweka vikwazo vya biashara dhidi ya Uganda, ikikusudia kuudhoofisha uchumi wa Uganda. \n Shughuli za forodha Gatuna/Katuna \n Tayari, shughuli za Forodha katika eneo la Gatun/Katuna zimezorota na kuendelea hivyo kwa nyakati zote, na magari tu madogo na baadhi ya mabasi machache yakipita mpakani. \n Hadi Februari 28 wakati Kigali ilipotoa tamko lake likishauri raia wake wasisafiri kwenda Uganda na kuendelea kufunga baadhi ya sehemu za mipaka, ambayo imekuwa yenye shughuli nyingi katika eneo la uvukaji kati ya Uganda na Rwanda. \n Waziri wa mambo ya nje \n Waziri wa Mambo ya Nje wa Uganda Sam Kutesa ametoa tamko kali Machi 13 wakati mgogoro huo ukiingia wiki ya tatu. \n “Rwanda imeanzisha mfumo wa kibali cha kusafirisha bidhaa nje kwa wale wenye nia ya kusafirisha bidhaa Uganda. \n Huu ni utaratibu wa kiufundi na sio-kizuizi cha ushuru wa biashara. Lakini kiuhalisia, hiki ni kikwazo cha kibiashara katika ushirikiano wa biashara na Uganda,” Kutesa ameandika katika tamko hilo.. ##
Shirika la Afya Duniani (WHO) linataka hatua ziharakishwe zaidi katika kupunguza saratani ya shingo ya kizazi, ugonjwa ambao unaweza kuzuilika lakini unaua zaidi ya wanawake 300,000 kila mwaka, wengi wao kutoka nchi zinazoendelea. \n\nWakati dunia inaadhimisha siku ya kimataifa ya saratani Jumatatu Februari 4, saratani ya shingo ya kizazi ni moja ya sababu kuu za vifo kwa wanawake duniani kote. \n Vifo tisa kati ya 10 vinatokea katika nchi zenye kipato cha chini na cha kati. Ugonjwa huu unasababishwa na kirusi kinachojulikana kama ‘Human Pappiloma Virus’ na huambukizwa kwa njia ya mapenzi.  \n Tiba ya saratani hiyo \n WHO inasema saratani ya shingo ya kizazi inaweza kutibiwa kama maambukizi yatagunduliwa mapema na kutibiwa katika hatua za awali. Lakini, kama ilivyo kwa magonjwa mengine katika maisha, kuzuia ndiyo njia bora zaidi. Kuhusu saratani ya shingo ya kizazi, chanjo inayofanya kazi vizuri inapatikana na inaweza kuzuia ugonjwa huu pale wasichana walio na umri kati ya mitaka tisa na 14 watapatiwa chanjo ya kuzuia.  \n Afisa ambaye anashughulika na masuala ya chanjo katika WHO, Paul Bloem anasema chanjo kwa kiasi kikubwa inatolewa katika nchi tajiri. Wakati nchi zenye mzigo mkubwa wa saratani ya shingo ya kizazi barani Afrika na Asia yako nyuma sana, anasema lakini maendeleo kiasi yametokea.  \n Kuzinduliwa kwa chanjo \n “Nchi kama vile Rwanda, ambayo ni kiongozi barani Afrika imeweza kuwafikia zaidi ya asilimia 90 katika kipindi cha miaka mitano au sita. Bhutan pia inawafikia asilimia 90 ya wasichana. Malaysia imewafikia asilimia 97 ya wasichana wake. Kwahiyo, kuna mifano mizuri mizuri sana ambayo inaonyesha kwamba chanjo hii inakubalika na inakubalika na inaweza kutolewa hata kwenye nchi zenye kipato cha chini,” amesema Bloem.  \n Boem anasema nchi nne za Afrika nazo ni Tanzania, Ethiopia, Zimbabwe na Senegal, ambayo ilizinduliwa mwaka jana. Anasema nchi 11 zaidi za Afrika na Asia zitaanza kuitumia chanjo hii baadaye mwaka huu.  \n Ukosefu wa wataalam \n Princess Nothemba Simelela ambaye ni mkurugenzi mkuu msaidiziwa WHO katika masuala ya familia, wanawake na watoto. Anasema tatizo kubwa ni nchi zinazoendelea zina ukosefu wa watu wenye ujuzi kuwapima wanawake na kuwatambua kama wana saratani ya shingo ya kizazi.  \n Anasema kwamba wanawake katika maeneo ya ndani sana ya vijijini, mara nyingi inakuwa vigumu kufika kwenye kliniki ambako wanaweza kupimwana kutibiwa. Lakini ameiambia VOA kuna mikakati ya serikali ambayo inaweza kulishughulikia suala hili na kupata matokeo chanya.  \n “Tunaweza kuwa na kliniki zinazohamishika. Mara nyingine, ulichonacho ni siku ambapo wanawake wanaweza kuitwa au wasichana wadogo wanaweza kufika kwenye hizo kliniki ili kuangaliwa kiafya,” Simelela anasema.  \n Anasema mkakati mwingine ni kwamba serikali zinaweza kutumia program za shule za fya. Kwa mfano, anasema Rwanda na Afrika Kusini wamefikisha chanjo katika shule ambako inatolewa kwa idadi kubwa ya wasichana katika umri ambao unaelezewa ni muhimu kupatiwa chanjo hii. \n Imetayarishwa na Mwandishi wetu Khadija Riyami, Washington, DC. ##
Felix Tshisekedi ameitisha suluhu ya kitaifa, Alhamisi, baada ya kuapishwa kuwa rais wa Jamhuri ya Kidemokrasia ya Congo, DRC, akimrithi Joseph Kabila. \n\nKukabidhiana huko madaraka kupitia uchaguzi ni jambo la historia kwani limetokea mara ya kwanza katika kipindi cha miaka 59 tangu nchi hiyo ipate uhuru. “Tunataka kuifanya Congo iwe imara, na kuleta maendeleo kwa njia ya amani na usalama,” amesema kuwaambia maelfu ya wafuasi wake waliokuwa wanashangilia kwenye uwanja wa kasri ya rais. “Congo ya kila mtu, ambapo kila moja ana nafasi ya kushiriki.” \n Shamrashamra za tafrija hiyo zilipata mshituko wakati Tshisekedi alipoondolewa jukwaani akiwa hajisikii vizuri alipokuwa akitoa hotuba yake baada ya kuapishwa na hivyo kulazimika kupumzika kidogo. \n Lakini alirejea jukwaani muda mfupi baadae akisema kuwa alikuwa amechoka kutokana na kipindi kirefu cha uchaguzi na hisia za tukio hilo muhimu. \n Baadaye msemaji wake aliliambia shirika la habari la Reuters kwamba kifaa cha kujilinda na risasi alichokuwa amekivaa kilikuwa kimembana sana.. ##
Mkutano wa kila mwaka wa viongozi na wakuu wa serikali wa nchi za Afrika umemalizika mjini Addis Ababa Jumatatu baada ya kujadili masuala ya mabadiliko ya taasisi za umoja huo, usalama na suala la wakimbizi. \n\nWakati wa mkutano huo wa siku mbili, rais Paul Kagame wa Rwanda alimkabidhi uwenyekiti wa Umoja wa Afrika (AU) rais Abdel Fatah el Sissi wa Misri aliyepokea zamu ya uongozi kwa mwaka mmoja . \n Mkutano wa 32 wa viongozi wa umoja wa Afrika ulianza jana Jumapili katika mji mkuu wa Addis Ababa kwa kujadili masuala muhimu ya wakati huu barani humo ikiwa ni pamoja na suala la watu kulazimika kukimbia makazi yao, amani na usalama. \n Viongozi kutoka mataifa 54 walikutana chini ya mada kuu ya mwaka huu ya Wakimbizi, wanaorudi nyumbani na walokoseshwa makazi, IDPs, katika lengo la kutafuta suluhisho la kudumu juu ya suala la kulazimika kuhama makazi barani afrika. \n Juhudi za mageuzi katika utawala wa taasisi za AU na kuipatia kamisheni ya umoja huo nguvu zaidi ni kati ya mambo yaliyopendekezwa na Rais Paul Kagame alipokuwa mwenyekiti wa umoja huo. Wachambuzi wanasema mambo hayo yanajadiliwa ingawa kuna mvutano kati ya wanachama juu ya namna ya kutekeleza mageuzi hayo.  \n Rais Sisi kwa upande wake anaonekana atazingatia zaidi masuala juu ya usalama, kulinda amani na kazi za kukarabati baada ya vita, kutokana na hotuba yake ya ufunguzi. \n Abdelfatah el sisi amesema Ingawa tunafanya kila tuwezalo kupunguza migogoro na vita katika bara letu na mpango wetu wenye matarajio makubwa ya kunyamazisha bunduki kote katika bara hili ifikapo 2020, nyote mnafahamu njia ingali ndefu mbele yetu kuzima vita barani Afrika. \n Kwa upande wake Katibu mkuu wa Umoja wa mataifa Antonio Guterres akizungumza kwenye mkutano huo ameeleza matumaini yanaonekana barani humo. \n Amesema uchaguzi wa amani huko Jamhuri ya Kidemokrasia ya Congo, Mali na Madagascar, mikataba ya amani iliyofikiwa Sudan Kusini na Jamhuri ya Afrika ya Kati na kumalizika kwa uhasama kati ya Ethiopia na Eritrea ni ishara ya wimbi la matumaini linalonguruma barani humo. \n Antonio Guterres aisifia Afrika \n Licha ya changamoto zake wenyewe za kijamii, kiuchumi na kiusalama serikali za Afrika na watu wake wameacha mipaka na mioyo yao wazi kwa ajili ya mamilioni ya wenye haja ya kupata hifadhi. \n Viongozi wa AU wanazungumzia pia suala la kuanzishwa mfumo wa biashara huru katika bara zima. \n Lakini wachambuzi wanasema hiyo ingali ni changamoto kubwa kwamba tangu mataifa 44 kukubaliana juu ya mkataba wa kuanzishwa biashara huru barani humo, CFTA, ni mataifa 19 tu yaliyokwisha idhinisha mkataba huo wakati inahitaji mataifa 22 kuweza kuutekeleza. \n Kabla ya mkutano kuanza wakati wa kuzindua sanamu ya Haile Selassie ndani ya ukumbi wa jengo kuu la AU kulizuka msongamano na mabishano kati ya maafisa mbali mbali wa usalama wakati marais Idriss Deby wa Chad, Alassane Outara na waziri mkuu wazamani wa Ethopia Hailemariam Desalegn walipokuwa wanaingia. Haijafahamika kile kilichosababisha mabishano hayo \n Imetayarishwa na Mwandishi wetu, Abdushakur Aboud, Washington, DC. ##
Sarah Huckabee Sanders, msemaji wa Ikulu ya Marekani, ataondoka kwenye wadhifa huo mwishoni mwa mwezi Juni. \n\nRais Donald Trump alitangaza hayo Alhamisi alasiri na kuelezea matumaini yake kwamba Sanders atawania kiti cha gavana wa jimbo la Arkansas "kwa sababu anaiweza vizuri sana kazi hiyo." \n Trump alisema Sanders amehudumu kwa miaka mitatu unusu, ikiwa ni pamoja na wakati alipokuwa kwenye kampeni yake ya 2016. \n "Ni mtu maalum mwenye vipawa vya kipekee na aliyefanya kazi ya ajabu. Ninamshukuru na kumpongeza sana," aliandika Trump. \n Akizungumza muda mfupi baada ya Trump kuandika ujumbe huo, Sanders alisema daima atajivunia kazi aliyoifanaya kama msemaji wa Ikulu. \n "Nimependa kila dakika ya kazi yangu...nyakati nzuri na hata zilizokuwa ngumu," alisema. \n Sanders, mwenye umri wa miaka 36 na bintiye aliyekuwa gavana wa 44 wa jimbo la Arkansas, Mike Huckabee, ametajwa na wachambuzi kama mmoja wa watetezi wakuu wa sera za Rais Trump ambaye mara kwa mara, alijibizana vikali na baadhi ya waandishi wa habari hususan wakati wa maswali na majibu katika ikulu. \n Msemaji huyo wa Ilkulu alichukua wadhifa huo mwezi Julai mwaka 2017 baada ya aliyemtangulia, Sean Spicer, kujiuzulu. Amekuwa msemaji wa 28 wa White House tangu nafasi hiyo kubuniwa.  \n Sanders anaondoka wakati ambapo baadhi ya mashirika ya habari ya Marekani yamekuwa yakilalamika kwamba kwa zaidi ya siku 90, hajakuwa na kikao na waandishi kwenye ikulu kama ilivyokuwa desturi. \n Haikufahamika mara moja ni nani atakayeteuliwa na Rais Trump kuchukua nafasi ya Sanders.. ##
Mwandishi wa habari Azory Gwanda nchini Tanzania, aliyetoweka kwa kutekwa na watu wasiojulikana amekumbukwa Alhamisi na wafanyakazi wenzake, wadau wengine wa habari na familia yake nchini Tanzania. \n\nKampuni ya Mwananchi Communications Limited aliyokuwa akiitumikia imepanda mti na kuzindua picha maalumu kama ishara ya kumkumbuka na heshima kwa mwandishi wake Azory Gwanda. \n Matukio hayo mawili yakumkumbuka na kumuenzi Azory yamefanyika Alhamisi ikiwa ni miaka miwili kamili tangu Azory kutoweka katika mazingira ya kutatanisha baada ya kuchukuliwa na watu wasiojulikana akiwa anaripoti habari za mauaji yaliyokuwa yakitokea Wilaya Kibiti mkoa wa Pwani. \n Kwa mujibu mwandishi wa VOA shughuli za kupanda mti na kuzindua picha maalumu ziliongozwa na Mkurugenzi Mtendaji wa Mwananchi, Francis Nanai ambaye amesema kwamba kampuni inamkumbuka Azory kama mwandishi mahiri na jasiri ambaye alithubutu kuendelea na kazi yake hata katika mazingira ambayo yalikuwa na changamoto nyingi. \n Naye mwandishi wa habari wa Mwananchi ambaye aliongea kwa niaba ya waandishi wa habari wengine wa kampuni hiyo, Dk Tumaini Msowoya aliiomba serikali kuongeza juhudi za kumtafuta Azory na kusisitiza kwa waandishi wengine kuzingatia weledi katika kazi zao na kuzifanya bila woga. \n Kumbukumbu zinaonyesha kuwa mtu wa karibu wa mwisho kumuona alikuwa mke wake Ana Pinoni. Gwanda alikwenda shambani na kumkabidhi ufunguo wa nyumba Pinoni na kumueleza kuwa anaenda kazini. \n Gwanda alikuwa ameongozana na watu wanne waliokuwa kwenye gari ambayo mkewe Pinoni anaitaja kuwa nia aina ya Toyota Land Cruiser yenye rangi nyeupe. Tangu wakati huo Azory Gwanda hajaonekana tena mpaka hii leo. \n Baadhi ya wadadisi wamedai kuwa watu waliomchukua mwanahabari huyo ni maafisa usalama, jambo ambalo serikali ya Tanzania imelipinga.. ##
Waziri Mkuu wa Israeli Benjamin Netanyahu ametangaza ushindi wa "kishindo” Ijumaa, baada ya kushinda kinyang'anyiro cha kuwania uongozi wa uchaguzi wa awali na hivyo kumwezesha kuongoza chama chake cha mrengo wa kulia cha Likud katika uchaguzi mkuu utakaofanyika Machi 2020.  \n\nWaziri Mkuu wa Israel aliyetumikia kwa kipindi kirefu nafasi hiyo kuliko wengine, anakabiliwa na mashtaka ya ufisadi na uchaguzi wa tatu katika miezi 12, alipata kura asilimia 72.5 za kura zote na mpinzani wake Gideon Saar alipata kura asilimia 27.5. \n Ushindi wake huo wa kiwango kikubwa umemwezesha kujizatiti katika nafasi yake ndani ya chama ambacho amekiongoza kwa miaka 20. \n “Ushindi mkubwa! Asanteni wanachama wa Likud kwa kuniamini, kuniunga mkono na kunipenda,” Netanyahu ametuma ujumbe wa tweet. \n “Kwa msaada wa Mungu na nyinyi, nitakiongoza chama cha Likud kupata ushindi mkubwa katika uchaguzi unaokuja na tutaendelea kuliongoza taifa la Israel kupata mafanikio yasiokuwa na mfano,” ameongeza. \n Wachambuzi wengi katika vyombo vya habari walitabiri kuwa Netanyahu atashinda lakini kiwango cha ushindi huo kimepelekea vichwa vya habari kupataza sauti.. ##
David Murathe ameondolewa katika nafasi ya makamu mwenyekiti wa Chama cha Jubilee Jumapili kile walio ndani ya chama hicho wanachosema ni hatua ya Rais Uhuru Kenyatta kuzuia hujuma dhidi ya Naibu Rais William Ruto ambayo ingekigawa chama tawala. \n\nHatua hiyo ya Kenyatta, vyanzo vya habari vinasema, imekuja baada ya Dkt Ruto kumpigia simu bosi wake akitaka kujua kwa nini Murathe anaendelea kushikilia wadhifa wake hata baada ya kutoa maoni yanayo kusudia kuisambaratisha Jubilee.” \n Akionekana kama ni sauti ya Rais Kenyatta na asiye weza kubadilisha msimamo wake, Murathe Jumamosi alianzisha tena juhudi zake dhidi ya Ruto akiwa na nia ya kuingia Ikulu 2022, akisisitiza kuwa Ruto tayari aligombea kwa ticketi ya pamoja na Rais mwaka 2013 na 2017 na hivyo aache kugombea tena mwaka 2022. \n Maoni hayo mara moja yalipingwa na wafuasi wa Dkt Ruto katika eneo la Rift Valley, na baadhi ya wabunge wakimtaka Kenyatta kumdhibiti Murathe “la sivyo Rais ajiuzulu na ajiunge na Raila Odinga katika upinzani.” \n Kadhalika kulikuwa na wasiwasi, kufuatia tukio lililo nadra, la mkutano wa waandishi wa habari ulioitishwa bila kusita na Mbunge Kimani Ngunjiri, ambapo alimlaumu Rais waziwazi kwa kuleta mpasuko ndani ya Jubilee.. ##
Maambukizo ya ugonjwa huo yamepungua kwa kiasi kikubwa katika wiki kadhaa zilizopita katika mji wa Butembo na Katwa ambao ndio kiini cha mlipuko japokuwa changamoto bado zipo \n\nShirika la afya Duniani-WHO lilisisitiza Jumanne juu ya maendeleo iliofanya katika kupambana dhidi ya ugonjwa wa Ebola huko mashariki mwa Jamhuri ya Kidemokrasi ya Congo-DRC lakini ilionya kwamba changamoto bado ipo. \n Mkurugenzi wa kanda ya Afrika wa WHO, Dr. Matshidiso Moeti alimulika matukio ya usalama katika kiini cha mlipuko wa Ebola huko mashariki ya Congo ambapo alieleza wafanyakazi wa afya watano wamekufa akiwemo daktari wa WHO. \n Wakati huo huo mkuu wa huduma za dharura wa WHO, Dr. Michael Ryan aliwaambia waandishi wa habari kuwa ufuatiliaji wa ugonjwa huo umeimarika hata kama idadi ya mashambulizi dhidi ya wafanyakazi wa afya iliongezeka kwa mara tatu katika kipindi cha miezi mitano iliyopita. Ryan aliendelea kusema kwamba WHO ilifanikiwa kuboresha uangalizi wa utendaji katika viwango vya kesi zisizokuwepo kwenye orodha. \n Maambukizo ya ugonjwa huo yamepungua kwa kiasi kikubwa katika wiki kadhaa zilizopita katika mji wa Butembo na Katwa ambao ndio kiini cha mlipuko japokuwa changamoto bado zipo.. ##
Waziri Mkuu wa India Narendra Modi amepata ushindi wa kishindo katika uchaguzi 2019 Alhamisi, na kukiweka chama chake cha Hindu Nationalist Party katika kasi ile ile wakiongeza uwingi wao katika kupitisha sera rafiki za kibiashara na msimamo mkali juu ya masuala ya usalama wa taifa. \n\nKuchaguliwa tena kwa waziri mkuu kunaimarisha muelekeo wa kimataifa wa ushindi wa vyama vyenye mrengo wa kulia vilivyokuwa na wafuasi wengi, kuanzia Marekani hadi Brazil , Italia, na hilo hutokea baada ya kuweka msimamo mikali ya kulinda masoko yao, uhamiaji na ulinzi. \n Takwimu zilizotolewa na Tume ya Uchaguzi zinaonyesha kuwa Chama cha Modi Bharatiya Janata kinaongoza kwa viti 302 kati ya viti 542 ikiwa ni idadi ya juu Zaidi kuliko ushindi wa viti 282 walioupata mwaka 2014 na zaidi ya viti 272 vinavyotakiwa kwa chama kuwa na uwingi katika baraza kuu la Bunge. \n Matokeo hayo yanakipa chama chake ushindi wa viti vingi kwa mara nyingine kwa chama kimoja tangu mwaka 1984. Kura zitahisabiwa kikamilifu siku ya Ijumaa asubuhi. \n Modi alishangiliwa kwa kutupiwa maua na maelfu ya wafuasi wake waliokuwa wanafuraha ambao walimsubiri kwa masaaa kadhaa katika mvua awasili katika makao makuu ya chama Alhamisi jioni.. ##
Mkurugenzi Mtendaji wa Kituo cha Sheria na Haki za Binadamu (LHRC) nchini Tanzania Anna Henga nimiongoni mwa wanawake 10 watakaopokea Alhamisi Tuzo ya Mwanamke Jasiri Duniani (International Women of Courage Award) 2019. \n\nTuzo hizo zitatolewa na Waziri wa Mambo ya Nje wa Marekani Mike Pompeo. \n Tamko lilitolewa na Ikulu ya Marekani kupitia tovuti yake tuzo hizo zinatolewa kwa ajili ya kutambua mchango wa wanawake hawa kwa ujasiri na uthubutu katika kuleta mabadiliko chanya katika jamii zao. \n Hafla hiyo pia itahudhuriwa na Mke wa Rais wa Marekani Melania Trump ambaye atakuwa ndio mgeni rasmi. \n Anna Henga ni moja ya wanawake ambaye juhudi zake katika utetezi wa haki za binadamu nchini Tanzania ni zenye kupigiwa mfano. Wanawake wengine tisa watakaotunukiwa tuzo hiyo wanatoka katika mataifa yafuatayo; Bangladesh, Burma, Djibouti, Egypt, Jordan, Ireland, Montenegro, Peru na Sri Lanka. \n Hafla hiyo itaweza kuonekana mubashara kupitia tovuti ya ikulu ya Marekani www.state.gov. \n Kadhalika itakuwa moja kwa moja kupitia mtandao wa Twitter@humanrightstz na @StateDept, #WomenofCourage na #MwanamkeJasiri \n Imetayarishwa na mwandishi wetu, Washington, DC.. ##
Kiongozi wa upinzani wa Sudan Kusini Riek Machar amepinga pendekezo la kufikia amani lililotolewa na Rais Salva Kiir, linalohusiana na kupunguza idadi ya majimbo lakini kuunda pia maeneo matatu ya utawala nchini humo. \n\nTaarifa ya tangazo la Machar iliyotolewa Jumapili ina haribu uwezekano wote wa kutanzua mzozo kati yao na matumaini ya kumaliza vita vya miaka sita. \n Rais Kiir wa alitangaza jana kwamba atarudisha mfumo wa majimbo 10 kutoka 32,na kuunda maeneo matatu ya utawala ya Pibor, Ruweng na Abyei,ikiwa ni ridha kwa moja wapo ya matakwa makuu ya upinzani. \n Ingawa Machar ameunga mkono uwamuzi wa serikali kuunda majimbo kimu lakini amesema hajaridhika na suala la kuundwa maeneo matatu ya utawala ambapo Ruweng na Abyei ni muhimu ya uzalishaji mafuta. \n Akizungumza mjini Juba Jumamosi baada ya kukutana na maafisa wa vyeo vya juu wa jeshi na serikali, Rais Kiir amesema “ridha tuliyotoa hivi punde ni kwa ajili ya amani na nina matumaini upinzani utajibu kwa hatua sawa”. \n Machar anamtaka Kiir kutafakari upya wazo la kuunda maeneo hayo akionya maeneo hayo yanaweza kuzusha matatizo zaidi. \n Suala la idadi ya majimbo lina zusha utata kwa sababu mipaka yake ndio itaamua namna ya kugawanya madaraka nchini humo.  \n Kiir na kiongozi wa waasi Machar anaeishi uhamishoni, wanakabiliwa na shikikizo la kimataifa kutanzua tofauti kati yao ifikapo Februari 22 na kuunda serikali ya umoja kama sehemu ya makubaliano ya amani. \n Tayari wameshindwa mara mbili kutekeleza makubaliano kwa muda ulowekwa ili kuweza kumaliza vita vya miaka sita vya wenyewe kwa wenyewe vilivyo sababisha vifo vya watu 380,000 na mamilioni kuwa katika hali ya umaskini kabisa au kupoteza makazi yao. \n Kiir na Machar walikutana Ethopia mapema mwezi Februari, lakini mazungumzo yalimalizika bila kufikia makubaliano.. ##
Wakati Rais wa Misri Abdel-Fattah el-Sissi akiwa amechaguliwa mwenyekiti wa Umoja wa Afrika (AU) katika kilele cha mkutano wa umoja huo nchini Ethiopia, Amnesty International inafikiri mifumo ya haki za binadamu iko mashakani katika umoja huo. \n\nKikundi hicho cha kutetea haki za binadamu kimeonya kuwa uwenyekiti wa el-Sissi unaweza kukandamiza mifumo iliyokuwa tayari imetengenezwa ya utetezi wa haki za binadamu ya Umoja wa Afrika. \n Kikundi hicho cha haki za binadamu kimesema Misri tangu mwaka 2015 imeendeleza mipango ya mashambulizi ya kisiasa dhidi ya Tume ya Afrika ya Haki za Binadamu na Umma, ACHPR, chombo ambacho kinalenga kufanya uangalizi juu ya rikodi za haki za bindamu katika nchi za Kiafrika. \n “Dazeni za kesi zenye madai ya ukiukwaji wa haki za binadamu uliopita kiwango zimefunguliwa dhidi ya Misri katika Tume ya Afrika ya Haki za Binadamu na Umma” imesema Amnesty International. \n Kuchaguliwa kwa El-Sisi kumehitimisha uwenyekiti wa mwaka moja wa Rais wa Rwanda Paul Kagame. \n Wachambuzi wa kisiasa wanasema kuwa takriban imepita miaka sita tangu AU kuiweka kando, Misri mwaka 2013. Kurudi kwa Misri kunatabiriwa kuwa itachukua fursa hiyo kuimarisha madaraka yake. \n Kuwekwa kando kulikuja baada ya jeshi la Misri kumuondoa madarakani rais Mohamed Mursi, ambaye mwaka 2012 alikuwa rais wa kwanza nchini humo aliyechaguliwa kidemokrasia. \n Katika yale yaliyotajwa kuwa katika ajenda ya mkutano huo ni mizozo kadhaa ya bara hiyo ya kiusalama, pendekezo la Rwanda la kupata mfuko wa kugharamia bajeti ya bara hilo.. ##
Tanzania ni moja ya nchi kadhaa ambazo huenda zikakumbwa na masharti maalum kwa raia wake kupewa visa kuja Marekani, kwa mujibu wa rasimu ambayo imeandaliwa na utawala wa Trump kuhusu hatua mpay za uhamiaji. \n Rais Donald Trump huenda wiki ijayo akapitisha marufuku ya kusafiri ambayo itazikumba nchi saba nazo ni Tanzania, Sudan, Nigeria, Eritrea, Kyrgyzstan, Belarus na Myanmar, vyanzo karibu na suala hilo vimesema. \n Rasimu ambayo imeandaliwa itaweka masharti ya uhamiaji kwa nchi hizo lakini siyo marufuku ya moja kwa moja kwa raia wa mataifa hayo kuingia nchini Marekani. Masharti hayo huenda yakawakumba maafisa fulani fulani wa serikali, kwa mfano, wale ambao wataomba aina fulani ya visa. \n Kwa mujibu wa gazeti la Politico hapa Marekani, masharti yoyote mapya huenda yakaleta mivutano ya uhusiano kati ya Marekani na nchi ambazo zinalengwa, katika mpango huu mpya, ambapo baadhi ya nchi zimekuwa ni mshirika wa Marekani katika mapambano dhidi ya .Baadhi ya mataifa hayo yamekuwa na mahusiano mazuri na Washington katika mapambano hayo ya kigaidi. \n Rais Trump katika mahojiano na The Wall Street Journal akiwa Davos, Uswizi kuhudhuria kikao cha uchumi amesema kuwa kuna mataifa zaidi ambayo yatakumbwa na masharti maalum ya kusafiri kuja Markeani, lakini alikataa kutoa orodha ya mataifa hayo. \n Msemaji wa White House, Hogan Gidley hakutaka kufafanua zaidi kuhusu mipango ya kuongeza nchi nyingine katika marufuku ya kusafiri, lakini alisema hatua hiyo ambayo awali iliyakumba baadhi ya mataifa yenye waislamu wengi imekuwa na mafanikio makubwa katika “kuilinda nchi yetu na kuongeza wigo wa usalama kote duniani,” ameongeza Gidley. \n Trump alitia saini marufuku ya kusafiri kwa wananchi wake kupewa visa kuja Marekani, Januari 27, 2017 wiki moja tu baada ya kuingia madarakani. Amri hiyo awali iliwanyima visa rais kutoka mataifa saba yenye waislamu wengi. Baadhi ya mataifa hayo ni Iran, Libya, Somalia, Syriana Yemen. Chad ilikuwemo lakini iliondolewa katika orodha ya awali.. ##
Italy imerekodi kiwango cha chini zaidi cha vifo kutokana na maambukizi ya Corona, katika kipindi cha wiki tatu. \n\nMaafisa nchini Italy, wamesema watu 431 wamekufa kutokana na Corona na hivyo kujumulisha idadi ya watu waliokufa kutokana na ugonjwa huo kufikia elfu 19,899. \n Idadi ya watu 431, ndio ya chini zaidi tangu March 19. Idadi ya watu wanaolazwa katika vyumba vya wagonjwa mahtuti imepungua kwa siku ya tisa mfululizo. \n Idadi ya watu wanaolazwa hospitalini nayo imepungua kwa kiasi kikubwa, hali inayoleta matumaini ya kukabiliana na virusi vya Corona nchini humo. \n   \n Nchi hiyo inaingia wiki ya nne ya kusitisha shughuli zake zote na watu kusalia nyumbani, ili kuzuia maambukizi. \n Maafisa wameripoti kwamba shughuli ya kuwapima watu imeongezeka nchini humo, na wanaopatikana kuambukizwa kutakiwa kukaa nyumbani kabisa na kujitenga na watu wengine. \n Zaidi ya watu milioni moja wamefanyiwa vipimo vya Corona nchini Italy. \n Watu 156,363 wamethibitishwa kuambukizwa, japo maafisa wanasema kwamba huenda idadi ya watu walioambukizwa ni mara 10 zaidi ya idadi inayojulikana, hasa katika mji ambao umeathirika zaidi wa Lombardy. \n Maafisa wameonya kwamba huenda idadi ya vifo kutokana na Corona ni ya juu zaidi kuliko inavyojulikana, kwa kuzingatia vifo vilivyotokea katika sehemu maalum za kuwahudumia watu wazee, ambao hawakufanyiwa vipimo. \n Imetayarishwa na Kennes Bwire, VOA, Washington DC. ##
Idadai ya watu waliofariki kutokana na mlipuko wa kirusi corona nchini China imepindukia 900 Jumatatu na idadi maambukizo kufikia zaidi ya watu 40,000. \n\nMaafisa wa China wanasema kwa siku ya Jumapili peke yake watu 97 walifariki wakati Wachina wakirudi makazini Jumatatu baada ya sherehe za mwaka mpya inayofuata hisabu ya kuandama mwezi. \n Maafisa hao wanaendelea kuchukuwa hatua za kukabiliana na mlipuko huo ambao Shirika la Afya Duniani linasema huenda ugonjwa huo umeanza kupunguza kasi licha ya kwamba idadi ya vifo vinaongezeka . \n Rais wa China Xi Jinping alionekana akiwa amevalia maski akitembelea mtaa mmoja wa Beijing Jumatatu na hospitali moja iliyopangwa kuwapokea wale waloambukizwa na virusi vya corona. \n Kiongozi huiyo alipimwa joto la mwili wake na kuzungumza na wakazi wa mtaa wa Anhuali Xi, na kuwaambia wananchi inabidi kuwa na imani ya uwezo wetu wa kuushinda ugonjwa huyo. \n Ugonjwa huo umeshauwa zaidi ya watu 900 hivi sasa huku mataifa kote duniani yakiendelea kuchukuwa hatua za kukabiliana na mlipuko huo. \n Wakati huo huo meli ya kitali iliyotia nanga katika mji wa Yokahama imeripoti kesi mpya 66 mapema Jumatatui ikiwa ni mara dufu ya idadi ya watu waloripotiwa kuambukizwa wiki iliyopita. \n Benki kuu ya China imetangaza kwamba imetenga dola bilioni 43 za kusaidia biashara zitakazovkabiliwa na matatizo kutokana na mlipuko huo. \n Imetayarishwa na mwandishi wetu, Washington, DC.. ##
Idara ya Usalama wa Taifa ya Somalia imeishutumu nchi ya kigeni bila ya kuitaja jina kwa kupanga shambulizi la bomu lililokuwa katika lori ambalo liliuwa watu wasiopungua 80 mjini Mogadishu Jumapili usiku. \n\n“Tumewasilisha ripoti ya awali kwa viongozi wa kitaifa inayoonyesha kuwa shambulizi hilo dhidi ya watu wa Somalia mjini Mogadishu Disemba 28, 2019 ulipangwa na taifa la kigeni,” Idara ya Usalama wa Taifa na Ulinzi ya Somalia (NSA) imeeleza katika ujumbe wa tweet iliyotuma Jumatatu. \n “Ili kukamilisha uchunguzi unaoendelea tutaomba ushirikiano kutoka kwa baadhi ya idara mbalimbali za usalama wa taifa duniani.” \n Idara ya Usalama wa Taifa \n NISA haikutaja nchi inayoituhumu kuhusika na shambulio la bomu, na wala haikutoa ushahidi kuthibitisha madai yake. \n Madai hayo yanaelekea kukinzana na tamko la awali lililotolewa na viongozi wa serikali kuu ya Somalia. \n Rais wa Somalia \n Rais Mohamed Abdullahi Farmajo Jumamosi aliwalaumu al-Shabab, akisema kikundi hicho cha wapiganaji kilikuwa na lengo la kuuwa raia na watoto \n “Al-Shabab hawatengenzi kitu, kazi yao nikuharibu,” amesema. “Hawajengi shule, vituo vya afya, wala kuwalisha watoto – wameingia mkataba wa kuzuia maendeleo na kuuwa watu na watoto wa taifa la Somalia. \n Al-Shabab hawakudai kuhusika na shambulio hilo lakini wachambuzi na viongozi wengine wa Somalia wamelaumu wale waliokuwa na misimamo mikali kufanya shambulizi. Kikundi hicho hakikudai kuhusika na mashambulio ya nyuma likiwemo lile la Octoba 14, 2017 ambapo watu 587 waliuawa mjini Mogadishu. \n Mahakama \n Mahakama mmoja nchini Somalia imemkuta na hatia mwanachama wa kikundi cha al-Shabab kwa kuratibu shambulio hilo. \n Mtu huyo, ambaye aliwahi kipindi Fulani kuwa dereva wa kiongozi wa hivi sasa wa al-Shabab alikutikana na makosa na kuhukumiwa kifo mwaka 2018. \n Wanasiasa wa upinzani wameituhumu NISA “kwa kuupotosha umma” katika tuhuma za hivi karibuni. \n Abdirahman Abdishakur wa Chama cha Wadajir ameandika : “Kwa NISA kudai kuwa nchi ya kigeni ilikuwa nyuma ya shambulizi hilo… siyo tu inapotosha umma na inakwepa udhaifu wake, lakini pia inahamisha lawama kutoka kwa gaidi. Huu ni ushirikiano wa wazi na al-Shabab. \n Mchambuzi \n Mchambuzi Abdirashid Khalif Hashi amesema serikali isitume madai kama haya kupitia ujumbe wa tweet bila ya kutoa maelezo Zaidi. \n “NISA ni lazima itoe maelezo Zaidi,”amesema. “Hii ni habari kubwa, viongozi wa kitaifa akiwemo rais, waziri mkuu, waziri wa usalama wa taifa, bunge ni lazima waitisha mkutano wa waandishi wa habari na kuzungumza iwapo nchinyingine zilikuwa nyuma ya tukio hili. \n Sauti ya Amerika haikuweza kumpata Waziri wa Usalama kutoa maelezo juu ya hilo, ambaye anasimamia idara hiyo.. ##
Kwa siku kadhaa sasa kumekuwepo na mjadala mkubwa unaendelea nchini Tanzania, baada ya kuchapishwa waraka wa makatibu wakuu wastaafu wa chama tawala na kuzua wasiwasi wa kuwepo mpasuko ndani ya CCM. \n\nMjadala huo umeendelea kuwepo katika vyombo vya habari na hata mitandao ya kijamii nchini humo. \n Waraka huo unaeleza masikito ya makatibu wakuu wastaafu wa chama Yusuph Makamba na Abdulrahman Kinana wakidai kuchafuliwa na kudhalilishwa na mtu anayejiita mwanaharakati na mtetezi wa serikali ya Rais John Magufuli. \n Lakini siku chache baadae zikaanza kusambaa sauti zinazodaiwa ni mazungumzo kwa njia ya simu baina ya viongozi hao na wengine ikiwemo aliyekuwa Waziri wa Mazingira na Muungano January Makamba na Mbunge wa Mtama Nape Nnauye wakisikika kuzungumzia waraka huo na Rais Magufuli. \n Siku ya Jumapili taarifa ya mabadiliko katika Baraza la mawaziri ilitolewa na Ikulu ya Tanzania huku January Makamba akifukuzwa kazi na nafasi yake kujazwa na George Simbachawene ambaye siku za nyuma alijiuzulu nafasi ya Waziri wa Ofisi ya Rais, Tawala za Mikoa na Serikali za Mitaa (TAMISEMI). \n Hatua hiyo ikazua mjadala tena ikihusisha utenguzi wa Makamba na waraka wa makatibu wakuu wastaafu wa CCM na sauti za mazungumzo ya simu. \n Siku ya Jumatatu Rais Magufuli amewaapisha Waziri Simbachewene na Naibu Waziri mpya wa Kilimo Hussein Bashe na katika hotuba yake fupi ambayo hata hivyo haiukuwa kama ilivyotarajaiwa na wengi kwamba angezumzia mjadala huo wa waraka, Magufuli amekosoa ucheleweshwaji wa katazo la mifuko ya plastiki wakati huo January Makamba akiwa Waziri. \n Wachambuzi wa kisiasa wanasema kuwa ni hali ambayo imeteka hisia za wengi hasa kuhusu wasiwasi wa kuwepo kwa mpasuko ndani ya chama cha mapinduzi. \n Baadhi ya wanachama wa CCM wamesikika kulaumu hatua ya viongozi hao wastaafu kuchapisha waraka huo ambao baadhi wanadai ni kama njama za kumhujumu Rais Magufuli ambaye pia ni mwenyekiti wa CCM kuelekea uchaguzi Mkuu 2020. \n Imetayarishwa na mwandishi wetu, Washington, DC. ##
Baraza la mawaziri la rais wa Sudan kusini Salva Kiir, Jumatano liliidhinisha uamuzi wa kurejesha nchi hiyo katika mfumo wa utawala wa majimbo 10, pamoja na maeneo matatu ya utawala.  \n\nHatua hiyo inajiri siku chache kabla ya siku ya mwisho iliyowekwa kwa viongozi wa nchi hiyo kuunda serikali ya umoja wa kitaifa.  \n Msemaji wa serikali ya Sudan kusini Michael Makuei, aliiambia Sauti ya Amerika kwamba baraza la mawaziri lilikubaliana kufanyia marekebisho makubaliano ya amani yaliyoafikiwa Agosti 2018 na kuongeza maamuzi ya kurejesha nchi hiyo katika utawala wa mfumo wa majimbo 10 kutoka majimbo 32 ya sasa.  \n “Baraza la mawaziri limepitisha swala hilo na kumuelekeza waziri wa haki kufanya haraka na kulijumulisha katika katiba ya serikali ya mpito ili lipitishwe kwa sababu hatuna mda kabisa” amesema Makuei katika mahojiano na kipindi cha ssauti ya Amerika kinachoangazia maswala ya Sudan kusini (south Sudan in focus)  \n Hatua ya Salva Kiir  \n Mapema wiki hii, rais Kiir alikubali kupunguza idadi ya majimbo kufuatia shinikizo kali kutoka kwa vyama vya upinzani.  \n Mfumo wa majimbo 32 ulianzishwa na rais Kiir wakati wa vita vya wenyewe kwa wenyewe vya miaka mitano na nusu ambavyo vimesababisha vifo vya zaidi ya watu 380,000 na mamilioni kukimbilia nchi jirani, wengi wao wakiishi Uganda kama wakimbizi kwa kuhofia usalama wao.  \n Rais Kiir, ameunda maeneo matatu ya utawala, ya Pibor, Ruweng na Abyei, hatua ambayo inapingwa na mpinzani wake Dkt Riek Machar.  \n Kiir na kiongozi wa upinzani Riek Machar wanakabiliwa na shinikizo la kimataifa kuunda serikali ya umoja wa kitaifa kabla ya jumamosi hii, baada ya kushindwa kufanya hivyo mara mbili.  \n Makuei amesema huenda rais Kiir akasaini mabadiliko hayo na kuwa sheria siku ya ijumaa.  \n Upinzani watoa msimamo  \n Naibu wa msemaji wa chama kikuu cha upinzani SPLM-IO Peter Gatkuth, alisema chama hicho hakipingi siku ya mwisho, Februari 22 2020, iliyowekwa kwa ajili ya kuunda serikali ya umoja wa kitaifa lakini kinataka kuona makubaliano yote ya mkataba wa amani yakiwemo ya kiusalama, yakitekelezwa kwanza.  \n “Angalau asilimai 90 ya maswala yenye utata kama mfumo wa majimbo 10 yameshughulikiwa. Tunaunga mkono hatua hiyo ya rais na pia tunataka swala la eneo la utawala la Ruweng kujadiliwa” Amesema Gatkuoth katika mahojiano na makala ya VOA ya Sudan Sudan in focus.  \n Ruweng in mojawapo ya maeneo matatu ya utawala yaliyopendekezwa na rais Salva Kiir. Linapatikana kaskazini mwa nchi hiyo yenye utajiri mkubwa wa mafuta. Wapiganaji wanaoongozwa na Dkt. Riek Machar walipigana sana na wanajeshi wa serikali kudhibithi Ruweng.  \n Mda unayoyoma  \n Msemaji wa serikali Michael Makuei alisema maafisa wanastahili kusonga mbele kwa haraka na kuunda serikali ya umoja wa kitaifa kabla ya siku ya mwisho iliyowekwa, akiongezea kwamba mipangilio yote ya usalama imekamilika.  \n “Tumetoa mafunzo kwa vikosi vya maafisa wa usalama wa kuwalinda watu maarufu na wanasubiri tu kuanza kazi wakati wowote.. hata kesho. Watafanya kazi hapa Juba kuwalinda watu mashuhuri. La pili, wanajeshi wamepewa mafunzo ya kutosha”, amesema Makuei katika mahojiano na waandishi wa habari mjini Juba.  \n Makuei amesema swala la kuunda kwa serikali ya umoja wa kitaifa halitashikwa mateka kwa sababu baadhi ya makubalino hayajatekelezwa.  \n Shinikizo za kimataifa  \n Marekani ilionya mwaka uliopita kwamba itawekea vikwazo vikali mtu yeyote anayehujumu juhudi za kuleta amani nchini Sudan kusini.  \n Mkuu wa kanisa katoliki Papa Francis na kiongozi wa kanisa la Anglikana, askofu wa Canterbury Justin Welby, wameahidi kwamba watatembelea Sudan kusini baada ya Kiir na Machar kuunda serikali ya umoja wa kitaifa. \n -Imetayarishwa na mwandishi wa VOA Kennes Bwire, Washington DC.. ##
Mbunge na mwanamuziki maarufu nchini Uganda Robert Kyagulanyi, maarufu Bobi Wine, anazuiliwa katika Gereza la Luzira, Jijini Kampala, baada ya kukamatwa na polisi Jumatatu, asubuhi. \n\nPolisi walimkamata Bobi Wine, akiwa safarini kuelekea makao makuu ya upelelezi jijini Kampala, alikotakiwa kuhojiwa kuhusiana na madai ya polisi ya kwamba alikuwa anachochea ghasia wakati wa maadimisho ya Pasaka. \n Wafuasi wajitokeza \n Wakati huohuo wafuasi wa Bobi Wine walikuwa wanaimba nyimbo za kuhamasisha kupinga kukamatwa kwa mwanamuziki huyo na kuonyesha nguvu ya raia, nje ya mahakama iliyoko Barabara ya Buganda Jijini Kampala, baada ya Jaji Esther Nahirya, kuamuru kwamba Bobi Wine azuilie katika gereza kuu la Luzira. \n Hayo yote yalijiri baada ya kusomewa mashataka ya kufanya maandamano kupinga kodi ya serikali kwa mitandao ya kijamii maarufu Uganda kama OTT, makosa anayodaiwa kufanya akiwa na wenzake ambao hawakuwa mahakamani, Julai 11 mwaka uliopita 2018. \n Bobi Wine aonekana mwenye tabasamu \n Akionekana mwenye tabasamu, ndani ya basi la magereza, lenye vizuizi vya chuma, Bobi wine aliwapungia wafuasi wake mkono, waliokuwa wakiimba wimbo aliotunga wiki iliyopita akiwa ndani ya kizuizi cha polisi nyumbani kwake, wimbo aliowaimbia polisi, wenye ujumbe kwamba hapigani na polisi, ila anawapigania kuboresha maisha yao na familia zao. \n Bobi wine, amesomewa mashataka ya kutoheshimu majukumu ya serikali kinyume na ibara ya 116 ya sheria ya kanuni za adhabu, alipoongoza maandamanao katikati ya Jiji la Kampala, kupinga ushuru wa shilingi 200 kila siku kwa anayetumia mitandao ya kijamii ya Facebook, Whatsapp, Twitter, miongoni mwa mambo mengine. \n Wadhamini wazuiliwa na polisi \n Mawakili wake Bobi Wine, wakiongozwa na Katana Benjamin, wanasema polisi waliwazuilia wadhamini wake Bobi Wine kuingia mahakamani, wengi wao wakiwa wabunge, kumsimamia ili aweze kupewa dhamana. \n "Kulikuwa na vizuizi vya polisi njia zote zinazoelekea mahakamani na waliokuja kumwekea dhamana walikamatwa na stakabadhi zote walizokuwa nazo kuchukuliwa na polisi. Hivyo hatungeweza kuwasilisha kwa jaji, karatasi za dhamana hiyo. Wamesema kuwa huku sio kutolewa haki, bali nihila za kisiasa," amesema. \n Waandamanaji wafunga njia \n Polisi walimzuilia kwa muda katika kituo cha polisi cha Nagalama, kilomita 50 mashariki mwa Kampala, lakini kufuatia maandamano ya vijana walioziba barabara wakitumia takataka na kuchoma matairi, polisi walimrejesha Kampala na kumfikisha mahakama ya Barabara ya Buganda. \n Taarifa za mawakili wake zinasema kuwa alikuwa ametakiwa kufika ofisi ya upelelezi kujibu madai ya kuitisha maandamano baada ya polisi kumzuia kutumbuiza wafuasi wake sikukuu ya Pasaka. \n Wafuasi wake kwenye mitandao ya kijamii wanaeleza kushutshwa kwao na hatua ya kufunguliwa kwake mashtaka kwa makosa ya mwaka 2018. \n Wakili wa Bobi Wine Robert Amsterdam, kwa mara nyingine, amemwandikia barua Rais wa Marekani Donald Trump, akitaka Marekani kusitisha msaada wake kwa Uganda, akisema msaada wa silaha unaotolewa, unatumika na utawala wa Rais Yoweri Museveni kuwahangaisha raia wake. Bobi wine amepangiwa kurudishwa mahakamani Alhamisi saa nne asubuhi. \n Imetayarishwa na Mwandishi wetu, Kennes Bwire, Washington, DC.. ##
Wananchi wa Tripoli, mji mkuu wa Libya wanasherekea tangazo la kiongozi wa Jeshi la Taifa la Libya, la LNA, Jenerali aliyeasi Khalifa Haftar kwamba, anasitisha mapigano magharibi ya nchi yao kuanzia Jumapili Januari 12. \n\nTangazo hilo linafuatia makubaliano yaliyofikiwsa kati ya rais Tayyep Erdogan wa Uturuki na mwenzake wa Rashia Vladimir Putin mjini Ankara siku ya Jumatano. \n Viongozi hao ambao kila mmoja anaunga upande mwengine wa ugomvi walikubaliana pia kusitisha mapigano nchini Syria, na kutoa wito kwa pande zote zinazogombana kuanza mazungumzo katika nchi zote mbili. \n Awali Haftar alipinga makubaliano hayo ya kusitisha mapigano lakini alibadili msimamo wake hapo Jumamosi. \n Msemaji wa LNA Ahmed Mismari alitangaza uwamuzi huo kwa masharti kwamba upandewapili unaheshimu mkataba huo. \n Ahmed Mismari, msemaji wa Jeshi la Taifa la Libya LNA \n Uwongozi wa Jeshi la Taifa la Libya unatangaza usitishaji mashambulizi magharibi ya nchi kuanzia usiku wa manane wa Januari 12 2020, kwa sharti kwamba upandewa pili unatekeleza usitishaji mapigano kwa wakati huo huo. Ukiukaji wowote wamakubaliano haya yatajibiwa vikali.  \n Siku ya Jumapili Rais Erdogan amekua na mazungumzo mjini na Fayez al-Sarraj, waziri mkuu wa serikali inayoitambuliwa na Umoja wa Mataifa ambayo anaiunga mkono. \n Jeshi linalongozwa na haftar ambalo lilianza mashambulizi makali ya kuuteka mji mkuu wa Tripoli hapo April 4 inasaidiwa na Rashia, Misri na Umoja wa Falme za Kiarabu. \n Huko Syria nako usitishaji mapigano unatarajiwa kuanza kutekelezwa Jumapili, ingawa shirika la kutetea haki za binadam la Syrian Observatory for Human Rights, linalofuatia vita huko Syria linaripoti kwamba watu 17 waliuliwa Juammosi na wengine 40 kujeruhiwa baada ya jeshi la anga la Syria kushambulia miji minne katika jimbo la kaskazini magharibi la Idlib. \n Haijajulikana bado ikiwa serikali ya Damuscus inayoungwa mkono na Rashia na Iran itaheshimu makubaliano hayo. \n Harakati za kusitisha mapigano Libya na Syria zimekuwa zikifanyika wiki nzima kati ya nchi za Ulaya na Mashariki ya kati ambapo viongozi wa mataifa mbali mbali wamekuwa wakikutana na pande zinazo zozana katika nchi hizo mbili. \n Siku ya Ijuma Kansela wa Ujerumani Angela Merkel alitangaza kutakuwepo na mkutano wa amani wa Libya mjini Berlin hivi karibuni baada ya kukutana na Rais Vladimir Putin mjini Moscow. \n Baraza la Usalama la Umoja wa Mataifa liliidhinisha siku ya Ijuma kuongeza muda wa kupeleka msaada wa dharura nchini Syria, ikiwa pia kuelekea jimbo la upinzani la Idlib.. ##
Maandamano hayo ni changamoto kubwa kwa Rais Omar Al-Bashir jenerali wa zamani wa jeshi ambaye aliingia madarakani kwa njia ya mapinduzi 1989 na tangu wakati huo anashinda uchaguzi ambao wapinzani wake wanasema sio wa haki na wala huru \n\nVikosi vya usalama nchini Sudan vilifyatua gesi ya kutoa machozi kusambaratisha darzeni za waandamanaji katika mji wa Omdurman huko Sudan siku ya Alhamis. Shahidi mmoja aliliambia shirika la habari la Reuters katika wiki kadhaa za karibuni za maandamano yanayoipinga serikali yaliyochochewa na malalamiko ya kiuchumi na kisiasa. \n Wakati huo huo shirika la kutetea haki za binadamu la Amnesty International lilivishutumu vikosi vya usalama katika mji kwa kusababisha majeraha kwa waandamanaji walioko ndani ya hospitali baada ya maandamano ya Jumatano ambapo watu watatu waliuwawa. Baadhi ya watu waliojeruhiwa katika maandamano hayo walipelekwa hospitali kwa ajili ya matibabu. \n Maafisa walisema walikuwa wanachunguza ghasia za Jumatano. Maandamano hayo ni changamoto kubwa kutokea kwa Rais Omar Al-Bashir jenerali wa zamani wa jeshi ambaye aliingia madarakani kwa njia ya mapinduzi mwaka 1989 na tangu wakati huo anashinda uchaguzi ambao wapinzani wake wanasema sio wa haki na wala huru. \n Vifo vya Jumatano vimejumuisha idadi ya takribani watu 22 waliouwawa huko Sudan tangu maandamano yalipoanza Disemba 19 mwaka jana ikiwemo wafanyakazi wawili wa usalama kwa mujibu wa idadi iliyotolewa na maafisa. \n Mamia ya watu pia wamejeruhiwa na mamia wengine wamekamatwa.Siku ya Alhamis huko Omdurman waandamanaji walizuia mtaa wa 40 kwenye mji huo kabla ya vikosi vya polisi kuwashambulia kwa gesi ya kutoa machozi na kulazimisha wengi kutawanyika kuelekea upande wa pili wa barabara. Hakukuwa na ripoti za haraka kuhusiana na vifo vyovyote vilivyotokea hapo.. ##
Mataifa ya Afrika Mashariki yametakiwa kufungua milango yao kuwapokea wakimbizi kutokana na kuendelea kwa mizozo nchini Somalia, Sudan Kusini na Jamhuri ya Kidemokrasia ya Congo licha ya kuwepo kwa janga la COVID-19, Ushirika wa jumuiya za wakimbizi katika Pembe ya Afrika, Afrika Mashariki na Afrika ya Kati (HECA) imesema. \n\nDeprose Muchena, mkurugenzi wa Amnesty International kwa Afrika Mashariki na Kusini mwa Afrika, amesema kuwa wakati nchi katika eneo hilo zinakabiliwa na uhalisia wa hali ya dharura ya afya ya umma, nchi zenye kupata misaada kutoka kwa washirika wa kimataifa lazima zitafute ufumbuzi ambao utaheshimu haki za kimataifa za binadamu na kutekeleza kwa dhati sheria za wakimbizi, ikiwemo haki ya kuomba hifadhi. \n “Serikali inatakiwa ifikirie hatua mbalimbali kama vile upimaji wa COVID-19, tahadhari na eneo la kuwaweka karantini wakimbizi katika eneo la mpakani ili kuwawezesha kuomba hifadhi katika nchi hizo,” amesema Muchena katika taarifa ya pamoja iliotolewa Juni 22. \n HECA, ambayo inajivunia kwa kuwa na wanachama 39, inaitaka Kenya, Uganda, Sudan, Rwanda na Tanzania kufungua mipaka yake kwa wanaoomba hifadhi. Burundi, Ethiopia, Rwanda na Somalia walifunga mipaka yao mwezi Machi. Nchini Kenya, mipaka kati yake na Somalia na Tanzania ilifungwa Mei 16. \n Hivi sasa, maelfu ya wakimbizi wamekwama katika mipaka kati ya Uganda na Jamhuri ya Kidemokrasia ya Congo (DRC), Uganda na Sudan Kusini; Kenya na Somalia, na Kenya na Sudan Kusini. \n HECA inasema kuwa ufungaji wa jumla wa mipaka unakiuka sheria ya kimataifa ya wakimbizi kwani ni kuwanyima watu wenye shida nzuri msaada wa kimataifa ikiwa ni fursa ya kuwasaidia wale wanaoomba hadhi ya ukimbizi.. ##
Kila mwaka Mei 3 ni siku ya uhuru wa vyombo vya habari inayoadhimishwa kote duniani lakini kutokana na janga la Corona mwaka huu siku hii inaadhimishwa kupitia vyombo vya habari na mitandao, bila sherehe maalum za kawaida, kuhamasisha haki na uhuru wa waandishi na vyombo vya habari.  \n\nKihistoria siku ya uhuru wa vyombo vya habari iliidhinishwa na Baraza Kuu la Umoja wa Mataifa mwezi Disemba 1993 kutokana na ushauri wa shirika la elimu na sayansi la umoja huy, UNESCO.  \n Iliamuliwa tarehe 3 Mei sherehe hizo zifanyike ili pia kuadhimisha "Tangazo la Windhoek," juu ya uhuru wa vyombo vya habari barani Afrika, na kujulikana sasa kama Siku ya Uhuru wa Vyombo vya Habari Duniani.  \n Kauli mbiu ya mwaka huu ni 'Uandishi wa Habari bila ya Uoga au Upendeleo." Na katika ujumbe wake siku ya Jumapili, Katibu Mkuu wa Umoja wa Mataifa Antonio Gutteres, amesema wakati janga la COVID 19 likiendelea, limetoa pia fursa kwa janga la pilli nalo ni habari za upotoshaji kutokana na ushauri wa hatari wa afya unaotokana na nadharia za dhana zisizo na msingi.  \n Hivyo anasema, vyombo vya habari ni muhimu kuripoti juu ya habari zilizothbitishwa, kwa msingi wa habari zenye ukweli wa kisayansi na uchambuzi.  \n Wakati huo huo taasisi mbali mbali za dunia hutoa takwimu na orodha ya hali ya waandishi wa habari katika takriban mataifa 180 ya dunia na Norway inaongoza kwa kuwa na uhuru mkubwa wa wandishi habari, na Korea kaskazini nchi ya mwisho kulingana na takwimu za Freedom House hapa Marekani.  \n Ethopia inatajwa kama nchi iliyofanya mageuzi makubwa na kuimarisha uhuru wa vyombo vya habari barani Afrika tangu kuingia madarakani Waziri Mkuu Abiy Ahmed. \n Nayo Eritrea ndio nchi ya mwisho barani humo ikiwa pia ni ya tatu kutoka chini duniani yenye kukandamiza uhuru wa waandishi habari.  \n Huko Afrika masharki, Kenya ambayo iko nafasi ya 103 katika orodha ya nchi zenye uhuru wa vyombo vya habari duniani baadhi ya mashirika ya habari yanawapunguzia mishahara waandishi habari, wengine wakifutwa kazi huku wanahabari wengine wakieleza kutoridhikia mazingira wanamofanyia kazi hususan kutokana na manyanyaso kutoka kwa asasi za usalama na umma kwa ujumla.  \n No media source currently available \n Tanzania yaendelea kubana uhuru wa vyombo vya Habari Kwa upande wake Tanzania bado inachangamoto za kuminywa kwa uhuru wa vyombo vya habari na wanahabari wenyewe na wadau wakiendelea kusema kuwa hali hiyo ya ukandamizaji inaendelea kuongezeka. \n Pia matukio ya vyombo vya habari kutumbukia katika mikono ya dola yakielezwa kuwa makubwa. \n Kumekuwa na mlolongo wa matukio ya vyombo vya habari kupewa adhabu au kufungiwa ama kupigwa faini na kile ambacho mamlaka za kiutendaji ikisema kwamba kukiukwa kwa sharia. \n ingawa baadhi ya sheria hizo ikiwemo ile ya huduma kwa vyombo vya habari ya mwaka 2016 na nyinginezo kupigiwa kelele na kuwepo baadhi ya vipengele vinavyo minya uhuru wa maoni bado sheria hizo zimeendelea kutumiwa.  \n Watetezi wa uhuru wa maoni pamoja na haki za binadamu wanasema kwamba mazingira ya wanahabari ya kufanya shughuli zao yanakabiliwa na wakati mgumu kuliko nyakati nyingine. \n Katika ripoti yake mpya ya mtandao wa watetezi wa haki za binadamu unataja madhila mbalimbali ambayo vyombo vya habari na waandishi wake kwa ujumla wamekuwa wakipitia ikiwemo yale ya kutiwa mbaroni na wakati mwingine kuzuiwa kufanya kazi zao.  \n Kufuatana na afisa wa mtandao huo misukosuko inaendelea kuwakumba watetezi wa haki za binadamu inakaribiana na ile inayowakabili waandishi wahabari.  \n Shirika la waandishi wa habari wasio na mipaka (RSF) linaitaja Tanzania kama nchi ambayo waandishi wa habari wanapitia katika wakati mgumu. Mmoja ya hayo ni kupotea kwa mwandishi wa habari wa kujtegemea Azory Gwanda jambo linaloendelea kuakisi matokeo ya jumla yanayowaandama waandishi wa habari, ingawa serikali imekuwa ikikanusha kuwabana wanahabari. \n Baraza la Habari Tanzania (MCT) linasema mazingira yanayoendelea kuwabana waandishi wa habari wanapokuwa katika majukumu yao hayakubaliki na yanapaswa kukemewa kwa kauli zote. \n Matumizi mabaya ya madaraka upindishwaji wa sheria, unyanyasaji na ujahili na hata matamshiya vitisho kutoka kwa viongozi kwa wanahabari na vyombo vyao yakiambatana na ari kubwa ya kufungia vyombo vya habari kwa kiasi ambacho hakijawahi kuonekana katika historia ya Tanzania ni mambo ambayo yanalishushia hadhi taifa letu mbele ya jumuiya ya kimataifa. \n No media source currently available \n Wanahabari wanyanyaswa Uganda \n Nchini Uganda matokeo ya waandishi wa Habari kuchapwa, kukamatwa na kufunguliwa mashtaka yanatajwa kuwa yanalengo la kuwatisha kufanya kazi yao, matukio hayo na yameendelea kuripotiwa. \n Viongozi serikali wanaendelea kuweka masharti na kupitisha sheria zinazo onekana kubana uhuru wa vyombo vya habari huku tume ya kusimamia mawasiliano nchini humo ikishutumiwa kwa kuwa msitari wa mbele katika kuminya uhuru wa Habari.  \n No media source currently available \n Vyombo vya habari vya DRC havina uwezo wa fedha \n Na katika jamhuri ya Kidemokrasia ya Congo waandishi wa habari wanakabiliwa na changamoto kubwa ya kutokuwa na uwezo wa kuripoti na vyombo vya habari kutokuwa na fedha za kutosha kugharimia kazi zao.  \n No media source currently available \n   \n Imetayarishwa na Waandishi wetu, Washington DC, Kenya, Uganda na DRC,. ##
Televisheni ya Taifa ya Misri imeripoti Rais wa zamani Mohamed Morsi alianguka mahakamani na ameaga dunia. \n\nKituo hicho kimesema rais huyo wa Misri aliyepinduliwa mwenye umri wa miaka 67 alikuwa amefikishwa mahakamani Jumatatu kusikiliza kesi yake juu ya mashtaka ya ujasusi ambapo alianguka. Kituo cha televisheni alifariki kabla ya kupelekwa hospitali. \n Morsi, kiongozi wa juu wa Kikundi cha Muslim Brotherhood, alipinduliwa akiwa katika wadhifa wa urais na Jeshi la Misri baada ya maandamano makubwa dhidi ya uongozi wake. \n Kikundi cha Muslim Brotherhood baada ya hapo kilipigwa marufuku na jeshi na Morsi alikamatwa. Rais huyo wa zamani alikuwa anatumikia kifungo cha miaka saba kwa kughushi ombi lake la kugombea urais mwaka 2012 na alikuwa anakabiliwa na mashtaka mengine ya ujasusi. \n Kikundi cha haki za binadamu cha Human Rights Watch kimeeleza kuwa mashtaka dhidi ya Morsi ni ya kisiasa. Mkurugenzi Mtendaji wa kikundi hicho Mashariki ya Kati, Sarah Leah Whitson, alituma ujumbe wa tweet Jumatatu akisema kufungwa kwa Morsi ni “ukatili na kinyume cha ubinadamu” ikiwemo kunyimwa haki ya kutembelewa na familia yake na huduma za afya.” \n Morsi alichaguliwa kuwa rais mwaka 2012 katika uchaguzi huru wa kwanza Misri baada ya kiongozi wa muda mrefu wa zamani Hosni Mubarak kuondolewa madarakani.. ##
Waziri Mkuu wa Uingereza Theresa May anakabiliwa na kura ya kutokuwa na imani naye Jumatano baada ya wabunge kupinga kwa kauli moja mpango wa Uingereza kujitoa Umoja wa Ulaya. \n\nWabunge kwa sauti moja walipiga kura dhidi ya mpango wa May ambao ulikuwa unataka kumaliza ndoa kati ya Uingereza na Umoja wa Ulaya. \n Kiongozi wa chama kikuu cha upinzani cha Labour, Jeremy Corbyn ametangaza kuwa amepeleka muswada wa kutokuwa na imani na serikali hiyo mara tu baada ya matokeo ya kura ya Brexit kutolewa Jumanne. \n Iwapo May atashindwa, Uingereza italazimika kufanya uchaguzi mkuu. \n Lakini wachambuzi wa kisiasa wanasema wanategemea kuwa May ataweza kubakia madarakani kwa kura hiyo kutofanikiwa kumuondosha. \n Nacho chama cha walio wachache cha Ireland Kaskazini ambacho May anakitegemea ili serikali yake ya wachache iendelee kuwa madarakani kimesema kitaendelea kuiunga mkono serikali yake.. ##
China mapema Jumatatu imeiomba Marekani kurekebisha "kosa" lake la kuwafukuza maafisa wake kutoka nchini. \n\nMsemaji wa Wizara ya Mambo ya Nje wa China Geng Shuang amesema shutuma dhidi ya maafisa wake waliokuwa Marekani zilienda kinyume na ukweli ulivyo na kuwa Marekani inahitaji kulinda ipasavyo haki za wanadiplomasia. \n Geng aliyasema hayo mbele ya wanahabari baada ya kuulizwa swali kutokana na ripoti iliotolewa na gazeti la New York Times kwamba Marekani iliwafukuza kwa siri maafisa wawili wa China baada kuendesha gari hadi kwenye kituo kimoja cha kijeshi jimboni Virginia. \n Ripoti hiyo imewataja watu wanaoelewa hali hiyo na imeeleza tukio hilo lilitokea mwishoni mwa septemba ambapo maafisa hao waliokuwa wameandamana na wake zao kwenye gari walifika katika lango la ukaguzi la kituo cha kijeshi na kuruhusiwa kuingia ndani ili waweze kugeuza gari lao na kutoka. \n Hata hivyo inasemekana kuwa maafisa hao wa China waliendelea kuendesha gari bila kugeuza hadi walipokuta malori ya kuzima moto yaliokuwa yameziba barabara. \n Gazeti la The Times limesema maafisa hao, mmoja kati yao alikuwa ni afisa usalama, walieleza kuwa walielewa vibaya maelekezo ya kugeuza gari wakiwa getini na hivyo kupotea. \n Ripoti hiyo imesema maafisa wa Marekani wamekataa maelezo hayo na wanaliona tukio hilo ni jaribio la kupima usalama wa kituo hicho cha kijeshi.. ##
Marekani na kikundi cha Taliban wamesaini makubaliano Jumamosi mjini Doha, Qatar, wakiandaa mazingira kumaliza vita vilivyodumu kwa takriban miaka 19 nchini Afghanistan na hivyo Marekani kurejesha vikosi vyake vilivyoko nchini huko.  \n\nMsimamizi mkuu wa mazungumzo hayo Zalmay Khalilzad na Mullah Abdul Ghani Baradar, naibu mkuu wa Taliban katika masuala ya kisiasa, alitia Saini makubaliano hayo wakati wa tafrija fupi katika hoteli moja mjini Qatar ambako Waziri wa Mambo ya Nje wa Marekani Mike Pompeo na mawaziri wa mambo ya nje wengine kutoka nchi kadhaa walihudhuria. \n Katika tamko lililotolewa baada ya makubaliano hayo kusainiwa na kikundi cha Taliban, White House ilisisitiza kuwa Rais Donald Trump anatekeleza ahadi yake ya kurejesha vikosi vya Marekani nyumbani kutoka maeneo yenye vita visivyomalizika nje ya nchi na kusimamia kupatikana amani Afghanistan. \n “Makubaliano yamefikiwa na Kikundi cha Taliban ambao unaleta makubaliano muhimu ambayo ni ya dharura kuweza kumaliza vita nchini Afghanistan. Wakati kuna kazi inaendelea, hatua hii iliyofikiwa inatoa fursa ya kihistoria kufikia amani,” tamko hilo limesema. \n Akizungumza wakati wa hafla hiyo, Mike Pompeo alitoa wito kwa kikundi cha Taliban kuheshimu makubaliano hayo na kuacha mahusiano na vikundi vyenye itikadi kali. \n Chini ya makubaliano hayo Marekani itaanza kuwaondoa wanajeshi wake kwa sharti ya kuwa Taliban wazuiye mashambulizi ya kigaidi dhidi ya serikali ya Afghanistan. \n Wakati kundi la Taliban likitimiza masharti ya mkataba huo Marekani nayo itaondoa wanajeshi wake wote ndani ya muda wa miezi 14 ijayo.. ##
Wanafunzi kutoka Kenya na Tanzania wameeleza kuwa mlipuko wa kirusi corona nchini China unaendelea kuleta hali ya wasiwasi kutokana na kukosekana kwa tiba kamili ya uhakika. \n\nMtanzania \n Mwanafunzi Jaffari Rajabu anayesomea udaktari katika Chuo Kikuu cha Tongji Medical University, Hust, Wuhan, China, ameleeza hali hiyo ya wasiwasi katika mahojiano na Sauti ya Amerika (VOA) Jumanne. \n Amesema wako wanafunzi 420 kutoka Tanzania ambao wanasoma katika vyuo mbalimbali katika mji wa Wuhan. \n Mkenya \n Hali hiyo ya wasiwasi pia imeelezwa na mwanafunzi wa uzamivu Anthony Waigwa wa Chuo Kikuu cha Chinese Academy, huko Wuhan. \n Anasema wanafunzi wenzake 30 kutoka Kenya na nchi nyingine za Afrika Mashariki wana wasiwasi mkubwa wa kupata maambukizo. \n Hakuna maambukizo kwa wanafunzi wa Afrika \n "Mpaka sasa wanafunzi kutoka Tanzania, Kenya, Ethiopia, Nigeria na Misri wote katika mji huo wa Wuhan na miji mingine hawajapata maambukizo yoyote," amesema Rajabu. \n Naye Waigwa amesema wanafunzi wengine wa kigeni kutoka nchi za Afrika na nyingine katika chuo chao mpaka sasa hawajapata maambukizo ya ugonjwa huo. \n Wanafunzi hao waliohojiwa na VOA wamesema kuna mawasiliano ya karibu kati ya uongozi wa wanafunzi na ubalozi wa nchi zao. \n “Madaktari wanajitahidi kutibu dalili za ugonjwa huo ambazo zinajitokeza kwa wagonjwa hao,” amesema Rajabu. \n “Wagonjwa wanaokwenda hospitali wakiwa na dalili za awali wanapatiwa tiba na wanapona, lakini wagonjwa ambao tayari wanaugua wakiwa katika hali mbaya kwa kweli ni kazi kuwahakikishia afya zao,” ameongeza. \n Wanafunzi wafuata muongozo wa madaktari \n Kwa mujibu wa wanafunzi hao wanafunzi wote wanapokea taarifa mbalimbali kutoka kwa madaktari, wataalamu wa afya na kutoka ofisi ya jumuiya ya wanafunzi wa kimataifa. \n Pamoja na mambo mengine Rajabu amesema wametakiwa wasitoke nje, waepuke msongamano, wavae vitambaa vya kujikinga usoni, waoshe mikono, wawe makini na vyakula. Pia anaeleza kuwa wameshauriwa kutumia dawa mbalimbali ambazo zinaongeza kinga mwilini ikiwemo vitamin c. \n “Mahitaji yetu yote ikiwemo chakula yanapelekwa katika maduka ya Supermarket ambako tunatakiwa tukavichukuwe na kuvihifadhi vyumbani mwetu,” amefafanua. \n Shughuli zote za uzalishaji zimesimama Wuhan \n Akieleza hali ya mji wa Wuhan, Rajabu amesema kuwa shughuli za kila siku zimepungua sana na usafiri wa umma umesitishwa. \n “Shughuli za ujenzi, uzalishaji mali zimesimama. Huduma muhimu kama vile hospitali, polisi kudhitibiti watu wasisongamane, magari ya kufanya usafi, maduka ya madawa na maduka ya kuuza chakula zinaendelea. \n Kuhusu kuondoka wanafunzi hao nchini China, Rajabu ameeleza kuwa balozi za nchi mbalimbali za Kiafrika zinaendelea kushauriana na serikali ya China na hali ikiwa haidhibitiki anafikiri wataruhusu suala la kuwaondoawanafunzi kutoka eneo hilo. \n Ameongeza kuwa ubalozi umewapa tahadhari jinsi ya kujikinga na kutushauri tufuate muongozo uliotolewa na “hatua nyingine ikiwepo kuondolewa ikifikwa watatufahamisha.”. ##
Spain imethibitisha Jumatano kuwa idadi ya walioambukizwa virus vya corona imefikia 100,000, wakati maafisa wa Wamarekani wamewataka wananchi lazima wajiandae kuwepo kwa uwezekano wa vifo kati ya 100,000 hadi 240,000 vinavyotokana na virusi vya corona,  \n\nSpain ni moja ya nchi zilizo na maambukizi ya virusi hivyo, ikiwa nyuma ya Marekani na Itali kwa idadi ya maambukizi. \n Tangazo hilo la Jumatano lilitoa idadi ya vifo hivi sasa nchi spain kuwa zaidi ya 9,000. \n Idadi ya maambukizi ya virusi vya corona duniani Jumatano imefikia 870,000, vifo zaidi ya 43,000, na watu zaidi ya 184,000 wamepona baada ya maambukizi hayo. \n Tukielekea katika bara la afrika, taarifa ya shirika la habari la AFP inasema hadi sasa Zaidi ya maambukizi elfu 5 na 700 yameripotiwa katika bara hilo pamoja na vifo 190. \n Afrika  \n Burundi ambayo ni miongoni mwa mataifa mawili yaliokuwa bado kuguswa na corona barani Afrika, Jumanne nchi hiyo iliripoti maambukizi ya kwanza ya watu 2. \n Lakini wataalamu wa afya wanaendelea kuonya kwamba hali yaweza kuwa mbaya zaidi katika nchi nyingi barani Afrika kutokana na migogoro inayoendelea, usafi duni, makazi duni ya mijini na hospitali zisizo na vifaa vya kutosha. Mfano jamuhuri ya Afrika ya kati yenye raia million 4.7na inayo vifaa vinne pekee vya kusaidia wagonjwa kupumua. \n Nayo Ethiopia imechukua uamuzi wa kuahirisha uchaguzi mkuu ambao ulikuwa unatarajiwa kufanyika tarehe 29 August mwaka huu kutokana na mlipuko wa corona. \n Wakati huo huo Marekani inaendelea kuongoza kwa maambukizi yaliyokuwa yamefikia zaidi ya 188,000 muda mfupi uliopita, huku kukiwa na vifo zaidi ya 4000. Taarifa ya leo imesema watu zaidi ya elfu 7,200 wamepona kutokan na maambukizi ya corona nchini Marekani. \n Italy ndilo taifa la bara la Ulaya ambalo linazidi kuhangaika kukabilianana janga la corona. Takwim za kitengo cha dunia kinachofuatilia maambukizi ya corona zaonyesha kuwa idadi ya vifo imezidi 12,400 muda mfupi uliopita, huku maambukizi yakizidi laki 170,000. \n China kuliko anzia ugonjwa huo, viongozi wameripoti leo maambukizi mapya 7 pekee, ikionekana kuwa taifa hilo limepiga hatua kubwa kwa kudhibiti mlipuko huo. \n Saudi Arabia \n Afisa wa ngazi ya juu wa Saudi Arabia amewataka wale wanaopanga kwenda hija kuahirishwa uamuzi huo kwa hivi sasa. \n Mahujaji wako katika maandalizi ya kwenda Saudi Arabia kutoka nchi zote ulimwenguni ifikapo mwisho wa mwezi Julai kutekeleza ibada ambayo ni lazima kwa mwenye uwezo na afya kutekelezamara moja uhai wa kila Muislam. \n Lakini kutokana na janga la virusi hivyo, na Saudi Arabia kupiga marufuku kuingia miji ya Makka na Madina, Waziri wa masuala ya hija na umra Muhammad Saleh bin Taher Banten amekiambia kituo cha televisheni cha taifa watu wasubiri mpaka hali itakapo kuwa inaeleweka zaidi mustakbali wake. \n Marekani \n Nchini Marekani, maafisa wanasema Wamarekani lazima wajiandae kuwepo kwa uwezekano wa vifo kati ya 100,000 hadi 240,000 vinavyotokana na virusi vya corona, wakati akisisitiza kuendelea kufuata agizo lililokuwepo la kuepukana misogamano au kutokuwa karibu na mtu mwengine ili kutoa nafasi ya fursa bora zaidi ya kupunguza vifo hivyo. \n Dkt Anthony Fauci, mkurungenzi wa Kituo cha Taifa cha Maradhi ya hasasia na maambukizi Marekani amesema anamatumaini idadi hiyo haitofikia kiwango hicho cha juu, lakini kiuhalisia wa mambo watu ni lazima wawe tayari kupokea habari hizo. \n Nchi zote duniani zimesitisha shughuli zote katika miji mikuu, mikoa na hata taifa zima kujaribu kudhibiti kuenea kwa virusi hivyo. \n Moja kati ya nchi zilizotoa katazo la hivi karibuni kusitisha shughuli zote isipokuwa zile muhimu ni Vietnam, amri iliyoanza kutekelezwa Jumatano. \n New Zealand \n Wiki iliyopita, New Zealand ilifunga migahawa, mabaa, ofisi na shule. Waziri Mkuu Jacinda Ardern alisema Jumatano ni mapema mno kusema ni kwa kiasi gani hatua hizo zilizochukuliwa zimesaidia hadi sasa na akasisitiza kuwepo upimaji zaidi kwa ajili ya kugundua maambukizi na kuzuia kuenea kwa maambukizi mapya. \n Serikali ya New Zealand imeripoti wagonjwa wapya 61 ambayo imepelekea idadi ya maambukizi ya nchi hiyo kufikia 708. \n Korea Kusini \n Huko Korea Kusini, ambako upimaji wa virusi vya corona kwa taifa umesaidia kudhibiti kiwango cha maambukizi nchini, maafisa wameripoti maambukizi mapya ya watu 101 Jumatano. Nchi hiyo imeanza kutekeleza amri mpya ya karantini ya siku 14 kwa kila mtu anayeingia nchini. \n China \n Hatari ya maambukizi yanayoletwa na watu kutoka nje ya nchi ambayo inarudisha nyuma mafanikio ya kudhibiti kuenea kwa COVID-19 katika jamii kumefanya hatua kama hii kuchukuliwa na China, ambayo kwa miezi kadhaa ilikuwa ikiongoza duniani kwa maambukizi ya virusi vya corona, lakini hivi sasa imekuwa ni nchi inayotoa matumaini ambapo kidogo kidogo wameanza kuondoa katazo la watu kukaa majumbani. \n Ujerumani \n Ujerumani, maafisa wa afya wamesema kulikuwa na wagonjwa wapya 5,500 ikifanya nchi hiyo iwe njiani muda sio mrefu kuwa nchi ya pili kuipita China kwa maambukizi.. ##
Wanaharakati wa jumuiya za kiraia za Afrika waliohudhuria mkutano walihojiwa na kuonywa na polisi wa Tanzania mwisho mwa wiki katika kile wanaharakati wa haki za kibinadamu wanachosema ni kuendelea kukandamizwa kwa uhuru wa kujieleza katika nchi hiyo ya Afrika Mashariki. \n\nMaelezo zaidi yanaendelea kuibuka kuhusu yaliyowapata wafanyakazi wa jumuiya za kiraia zipatazo 40 ambao walidaiwa kuwa kinyume na matakwa ya maafisa wa usalama wa Tanzania walipokusanyika jijini Dar es Salaam kuhudhuria Mkutano wa mwaka huu wa jumuiya ya maendeleo ya kusini mwa Afrika SADC.  Lakini wataalamu wa haki za binadamu wamesema Jumatatu kuwa tukio la mwisho wa wiki hii ni ishara tosha inayoleta wasiwasi juu ya serikali ya nchi hiyo ya Afrika Mashariki kuzidi kuwa na hofu na kuendeleza unyanyasaji.  Catherine Eden, Wakili wa Muungano wa watetezi wa Haki za Binadamu, anasema tukio hilo lilitokana na kutoelewana baina ya wanaharakati na maafisa usalama.  Wajumbe wa Afrika Kusini kwenye mkutano huo uliohudhuriwa na mataifa 16, wamesema walitaka kuadhimisha August 16 mauaji yaliyotokea katika machimbo ya Marikana Afrika Kusini. Lakini kitu walichokuwa wameandika katika karatasi kiliwafanya polisi wafikirie kuna mpango mkubwa zaidi.  "Waliandika baadhi ya ujumbe katika makaratasi, kati ya maandishi hayo, baadhi yalisomeka, "Acheni kuwaua watu wetu." ...Kwa hiyo nafikiri kulikuwa na mtu wa usalama wa taifa katika mkutano huo na alivyoona ujumbe huo akatafsiri kuwa ni mpango wa kuandamana." \n Janet Zhou, mkurugenzi wa muungano wa Zimbabwe wa kusimamia madeni na maendeleo, alikuwa mmoja wa wanakampeni waliohojiwa na vikosi vya usalama. Alizungumza na VOA aliporejea Harare, na kusema ilikuwa ni tukio la kufadhaisha.  "Nilikuwa nimetishika, sikuwa na amani, nilipatwa na hofu kwa kifupi. Kwa sababu maafisa wa usalama saba walikuja baada ya saa sita za usiku na kunihoji juu ya maandamano na mabango ambayo sikuwa na njia ya kuwapatia, ilikuwa suala jingine. Sikufahamu chochote. Iliniacha katika hali ya mshtuko mkubwa. \n Amesema polisi baadae walimtaka yeye -- na ujumbe wake wa watu 40 -- wabakie hotelini siku yote ya Jumamosi. Aliwauliza iwapo wako chini ya ulinzi, jambo ambalo hawakujibu.  Anna Henga, Mkurugenzi wa kituo cha sheria na Haki za Binadamu, amesema vitendo vya polisi vinaendeleza tu kuwepo kwa hali ya wasiwasi nchini Tanzania, chini ya utawala wa Rais John Magufuli ambaye wakosoaji wake wanasema anazidi kuwa mkandamizaji. \n "Hii inamaana ni kuendelea kuminya harakati za kiraia. Kwa sababu hili limeanza kufanyika tangu 2016. Kuna masuala mengi sana, kuna matokeo hasi katika kuendelea kuminywa uhuru wa kiraia. Na unalenga watu kama vile jumuiya za asasi za kiraia, vyombo vya habari, ikiwemo kuzuia uhuru wa kujielezea, na uhuru wa kukusanyika." \n Eden alieleza masikitiko yake, kama walivyoeleza makundi ya kimataifa kama vile Kamati ya Kuwalinda Wanahabari (CPJ), ambapo kabla ya kuanza mkutano wa SADC ilieleza hofu yake juu ya "hali inayotia wasiwasi mkubwa ya kutoweka kwa uhuru wa habari" nchini Tanzania. \n Waangalizi hao wa CPJ walimtaja hasa mwandishi wa Tanzania Azory Gwanda, ambaye alitoweka tangu 2017, na Erick Kabendera, aliyekamatwa mwezi Julai na kufunguliwa mashtaka ya uhujumu uchumi, jambo ambalo linaelezwa na CPJ ni kulipiza kisasi kwa uandishi wake unaoikosoa serikali.  \n Imetayarishwa na mwandishi wetu, Afrika Kusini. ##
Mashambulizi ya kutumia silaha, kuenea kwa habari potofu na ukosefu wa fedha vimeendelea kuchangia katika vizingiti vilivyoko katika kukabiliana na mlipuko wa maradhi ya Ebola upande wa kaskazini mashariki ya Jamhuri ya Kidemokrasia ya Congo (DRC), wakati Shirika la Afya Duniani (WHO) likitahadharisha kunauwezekano ugonjwa huo ukashindwa kudhibitiwa. \n\nKukosekana usalama kumefanya timu za wanaokabiliana na maradhi hayo “kushindwa kutekeleza tahadhari muhimu na pia kushindwa kufikisha matibabu na chanjo muhimu,” WHO imeripoti siku ya Ijumaa katika taarifa yake ya hivi karibuni juu ya mlipuko uliyokuwa umethibitishwa Agosti 2018. \n WHO imetahadharisha iwapo “hakutakuwa na azma ya makusudi kwa vikundi vyote kusitisha mashambulizi, itakuwa vigumu kwa mlipuko wa virusi vya ugonjwa wa Ebola kuendelea kudhibitwa katika eneo la Kaskazini mwa Kivu na majimbo ya Ituri. \n Ugonjwa huo unaweza kuenea katika maeneo mengine ya nchi hiyo na kuvuka mipaka katika nchi za jirani ikiwemo Uganda, Rwanda na Sudan Kusini, WHO imeeleza uwezekano huo. \n Mwezi huu peke yake kumekuwa na vikwazo kutokana na mashambulizi ya uvunjifu wa amani kwa timu ya wanaoshughulika na mazishi ya waliokufa kwa Ebola katika mji wa Katwa na mapambano ya bunduki kati ya wanamgambo wasiopungua 50 wenye silaha na vikosi vya usalama katika mji wa Butembo, imesema WHO. \n Waombolezaji pia walimzika Richard Valery Mouzoko Kiboung, miaka 41, Daktari kutoka Cameroon aliyekuwa akifanya kazi na WHO ambaye aliuawa Aprili 19 na pia ikiwa ni sehemu ya shughuli zake alikuwa akikutana na wafanyakazi walioko mstari wa mbele kupambana na ugonjwa huu katika hospitali ya Chuo Kikuu cha Butembo. \n Alhamisi, mwandishi wa VOA Butembo aliweza kuziona nakala za barua, zilizokuwa zimekandamizwa na mawe njiani na nyingine kubandikwa kwenye majengo huko na katika jamii nyingine huko Kivu Kaskazini. \n Barua hizo zikiwa zimeandikwa kwa Kiswahili na zikitoka kwa wapiganaji wa Mai-Mai, zimewaonya polisi, wanajeshi na umma kwa ujumla kuacha kuwasaidia wanaokabiliana na ugonjwa wa Ebola au vituo vya matibabu. \n Anderson Djumah, ambaye mtoto wake mwenye umri wa miaka 10 anatibiwa kutokana na maradhi ya Ebola huko katika hospitali ya Butemba, amelalamika kuwa “kukosekana usalama kumeongeza mateso zaidi.” \n Sasa hata vituo vya kutibu Ebola vinalengwa na washambuliaji hao. Tuna wasiwasi. Ebola inauwa watu wengi. Bado tunamatumaini kuwa serikali itaweza kutulinda,” amesema. \n “… lakini baadhi ya watu ambao wanaugua maradhi ya Ebola wanakimbilia maeneo mengine kuokoa maisha yao na hivi sasa wanaeneza maambukizi.” \n Uvunjifu wa amani unafanya watu wakimbilia kutafuta hifadhi na hivyo shughuli za matibabu zinavurugwa kama vile kufuatilia wale walioambukizwa, kutoa chanjo na maeneo salama dhidi ya maambukizi ya maziko, na hilo linatoa muda na nafasi kwa virusi kuenea katika jamii na kufanya wahanga kuongezeka,” Jessica Ilunga, msemaji mwanamama wa wizara ya afya DRC ameiambia VOA. \n “Kila wakati tunapokuwa na matukio ya uvunjifu wa amani, idadi ya wagonjwa na vifo inaongezeka,” Ilunga amesema. \n Wizara ya afya inayoongoza mapambano dhidi ya ugonjwa wa Ebola kwa msaada wa WHO imeripoti kuwa jumla ya wagonjwa 1,600 mpaka kufikia Jumatano, kati yao 1,534 wamethibitishwa kuwa na virusi vya Ebola na wengine 66 wanadhaniwa wanavyo. \n Mlipuko mbaya zaidi wa pili kuliko yote wa Ebola tayari umeuwa watu 1,069. Ule wa mwaka 2014-15 Africa Magharibi uliuwa zaidi ya watu 11,000.. ##
Baraza la kijeshi la Sudan limetangaza Ijumaa kwamba linanaza majadiliano na vyama vya kisiasa pamoja na waandamanaji walioweka kambi nje ya Wizara ya Ulinzi na ikulu ya rais. \n\nTangazo hilo lilitolewa na kiongozi mpya wa baraza la mpito la kijeshi, Waziri wa Ulinzi wa serikali iliyopinduliwa, Awad Ahmed Ibn Auf, akizungumza na waandishi habari mara baada ya kuapishwa kuongoza serikali hiyo ya mpito. \n Ibn Auf amesema rais aliyeondolewa madarakani Omar al-Bashir hatopelekwa katika mahakama ya uhalifu wa kimataifa ICC huko The Hague, lakini huwenda akafunguliwa mashtaka huko Sudan . \n Ahmed Ibn Auf anakuwa rais mpya wa kipindi cha mpito wa sudan na mkuu wa majeshi Luteni Jenerali Kamal Abdul Murof Al-mahi anakua makamu wake. \n Hata hivyo waandamanaji waliendelea kuweka kambi nje ya Ikulu siku moja baada ya kupinduliwa Bashir na kuendelea kuandamana jana usiku wakikaidi amri ya jeshi ya kutotoka nje usiku. \n Katika mazungumzo yake na waandishi habari kiongozi huyo mpya amesema hawataruhusu waandamanaji kufunga barabara wala madaraja. \n Ripoti zilizotufikia asubuhi ya leo kutoka Sudan zinasema kuwa watu walikuwa wanasherekea mabadiliko hayo kwa kupiga muziki katika mitaa ya Khartoum. \n Wakati hayo yakiendelea viongozi wa mataifa ya kigeni wanapongeza mabadiliko huko Sudan, lakini wametoa wito wa kuwepo mabadiliko ya kidemokrasia kama vile wananchi wanavyotaka. \n Marekani imetangaza uungaji mkono wa nguvu ya mageuzi ya amani ya kidemokrasia huko Sudan. \n Naibu msemaji wa Wizara ya Mambo ya Nchi za Nje Robert Palladino anasema Marekani inatowa wito kwa viongozi wa kijeshi kuwaruhusu wananchi kueleza matakwa yao kwa njia ya amani. \n Ameongeza kusema : "Wakati matukio yakiendelea kujitokeza tunatowa wito kwa wakuu wa utawala wampito kuonesha ustahmilivu na kuruhusu raia kushirika kwa nafasi katika masuala ya serikali. Tuna wapongeza wananchi wa Sudan kwa ukakamavu wao na dhamira yao ya kueleza matakwa yao ya haki bila ya kufanya ghasia. \n Rais wa uturuki Recep Tayyip Erdogan mshirika mkuu wa Sudan amesema anamatumaini utaratibu wa kidemokrasia utarudi katika nchi hiyo. \n Uchina nayo imesema inafuatilia kwa karibu matukio yanayoendelea huko Khartoum. \n Imetayarishwa na Mwandishi wetu, Abdushakur Aboud, Washington, DC.. ##
Baraza la Seneti la Bunge la Marekani linakutana tena Jumatano kuanza kusikiliza hoja za awali kutoka kwa wabunge wa baraza la Wawakilishi na mawakili wa rais Donald Trump, iwapo aondolewe madarakani au la.  \n\nKesi hiyo inatokana na mashtaka mawili yaliyofikishwa mbele ya seneti kuhusiana na kadhia ya Ukraine ambapo inadaiwa Rais Trump alitumia vibaya madaraka yake kwa kuzuia msaada wa kijeshi kwenda Ukraine. \n Inadaiwa Trump alikuwa anaishinikiza Ukraine kuanzisha uchunguzi dhidi ya mpinzani wake wa kisiasa Joe Biden iwapo wanataka msaada huo uwafikie. \n Pia inadaiwa kuwa Trump alizuia mkondo wa sheria wa bunge kufanya kazi yake. \n Kesi hiyo inaendelea hii leo baada ya mjadala wa zaidi ya saa 12 Jumanne, ulomalizika saa nane usiku ambapo maseneta waliidhinisha kanuni za kuendesha kesi hiyo kwa kura 53 kwa 47. \n Kura hiyo ilifuatia majadiliano ya kujaribu kubadilisha kanuni hizo kutokana na mapendekezo ya wademokrats walio wachache katika baraza hilo. \n Wademokrats walitaka hati muhimu kuhusiana na kesi hiyo kutolewa na utawala wa Trump pamoja na kuruhusu mashahidi kusikilizwa ambao ni washauri wa karibu wa rais wa sasa na wa zamani. \n Wakili Mkuu wa Trump Pat Cipollone ameeleza kanuni hizo zilizo wasilishwa na Mkuu wa Baraza la Senate kuwa ni njia sawa ambayo itapelekea kwa rais kutopatikana na hatia. \n Naye Mbunge Adam Schiff anaye ongoza tume ya wabunge kama waendesha mashtaka anasema kutoruhusu mashahidi na hati kuwasilishwa mbele ya baraza hilo kutaifanya kesi hiyo kuwa jambo la dhihaka. \n Imetayarishwa na Mwandishi wetu, Abdushakur Aboud, Washington, DC.. ##
Leo ni Siku ya Wafanyakazi Duniani. Wafanyakazi wote wanaadhimisha Mei Mosi kwa kuandamana na kutoa salamu za pamoja zenye ujumbe unaotaka serikali kuboresha hali zao za maisha. \n\nKauli mbiu 2019 \n Mwaka 2019 kauli mbiu ni ''Pensheni ya Kudumu kwa wote: Wajibu wa Ushirika wa Kijamii''. Wafanyakazi wakishirikiana na vyama vyao huadhimisha siku hii kwa kuandaa mipango mbalimbali itakayosaidia kuboresha mishahara ya wafanyakazi pamoja na mazingira bora ya kazi. \n Mandamano mbalimbali yamefanyika pia katika nchi za Afrika Mashariki. Wafanyakazi nchini Kenya wanaeleza kukerwa na hatua ya serikali ya Kenya kutowapa nyongeza ya mshahara wakati wa maadhimisho ya siku ya wafanyakazi jijini Nairobi, Jumatano. \n Waandamanaji wakamatwa Kampala \n Polisi mjini Kampala, Uganda, wamewakamata waandamanaji watatu, ambao walikuwa kati ya kundi la watu lililopinga maadhimisho ya siku ya wafanyakazi, yaliyofanyika katika wilaya ya Agago, iliyo kaskazini mwa nchi hiyo, na kuongozwa na Rais Yoweri Museveni. \n Kwa mujibu wa gazeti la Daily Monitor, waandamanaji hao walikuwa wanaeleza kutoridhika kwao na gharama ya juu ya maisha, ambayo, walisema, imepelekea baadhi ya wafanyabiashara kufunga maduka yao. Wengi wao walisema hawakuona haja ya maadhimisho hayo. \n Katika hotuba yake, Rais Museveni amesema kwamba utawala wake utaendelea kuwekeza kwenye sekta za uchukuzi na uzalishaji wa umeme, ili kuimarisha mazingira ya kufanya biashara, na kuwavutia wawekezaji. \n Tamko la serikali \n Serikali ya Kenya, imesitisha uamuzi wa kuwapa nyongeza ya mshahara wafanyakazi nchini humo hadi baada ya mashauriano na wadau husika. Hata hivyo, ni dhahiri serkali ya Kenya imejikuta katika mgogoro unaovuma kati ya muungano wa waajiri na muungano wa kutetea maslahi ya wafanyakazi. \n Wafanyakazi walikuwa na matumaini mengi ya kupata nyongeza ya mshahara kipindi ambapo bidhaa za kimsingi zinapatikana kwa gharama ya juu nchini Kenya. \n Rais Kenyatta  \n Pamoja na kuwa Rais wa Kenya Uhuru Kenyatta na Naibu wake walikosa kuhudhuria hafla hii, wafanyakazi walifika katika uwanja huu wa maadhimisho kutaka kufahamu mkakati wa serikali ya Kenya kuboresha mazingira yao ya kufanyia kazi kipindi ufisadi unaripotiwa zaidi katika taasisi za serikali. Aidha, serikali inawataka wafanyakazi wake wote kulipia ushuru wa asilimia 1.5% katika ujenzi wa makao bora kwa kila mwananchi. \n Muungano wa waajiri \n Lakini maadhimisho haya yanajiri wakati muungano wa waajiri nchini Kenya FKE umetangaza kutoridhia hatua yoyote ya serikali kuwapa wafanyakazi nyongeza ya mshahara. \n Muungano huo Jumanne wiki hii ulikariri kuwa hatua yoyote ya kuwapa nyongeza wafanyakazi katika kipindi hiki ambapo uchumi wa Kenya umepondwapondwa, itaongeza migogoro kazini kati ya waajiri na wafanyakazi. Aidha, Muungano huo pia ulieleza kuwa haifai hafla ya maadhimisho kugeuzwa na kuwa siku ya kuwapa wafanyakazi nyongeza. \n Muungano wa wafanyakazi \n Lakini Muungano wa kutetea maslahi ya wafanyakazi nchini Kenya COTU kupitia katibu wake mkuu Francis Atwoli, uliitaka serikali kuwaongezea wafanyakazi nyongeza ya asilimia 15% kuwakinga dhidi ya mkwamo wa uchumi. COTU inaeleza kuwa imeingia makubaliano serikali ya Rais Kenyatta kuwapa wafanyakazi nyongeza ili serikali itekeleze mfumo wake wa kutaka wafanyakazi wote kutoa ushuru wa asilimia 1.5% kufadhili ujenzi wa nyumba, hiyo ikionekana kuwa chambo cha kusuluhisha mgogoro huo. \n Msimamo ambao chama cha Walimu KNUT iliuunga mkono ili kuwaepusha wakenya hali ngumu ya maisha jinsi anavyoeleza Wilson Sossion, Katibu Mkuu wa Chama hicho. \n Lakini Wakenya walipata mshtuko wakati Waziri wa Kazi Ukur Yattani aliposisitiza kuwa bado hayapo makubaliano ya kutangaza nyongeza ya mshahara. \n Ushauri kati ya waajiri \n Bado tupo katika mashauriano kati ya waajiri na waajiriwa mbele ya baraza la kutathmini mishahara ya wafanyakazi. Mashauriano yanaendelea. Na iwapo patakuwapo nyongeza ya mshahara, hilo tutalijadili kabla ya wiki kukamilika, alieleza Waziri. \n Ni usemi ambao uliwashtua Wakenya waliofika bustani ya Uhuru kutaka kujua iwapo serikali yao itawapa nyongeza ya mshahara. \n Nyongeza ya 2018 \n Mwaka 2018, Serikali ya Kenyatta iliwapa wafanyakazi wenye malipo ya chini mno nyongeza ya asilimia 5% na vile vile kuvitaka vyama vya wafanyakazi nchini Kenya kukumbatia mazungumzo kupata suluhu kwa matatizo yanayovikumba \n Mwaka 2017 Rais Kenyatta aliwapa wafanyakazi nyongeza ya asilimia 18% kupunguza makali ya mfumuko wa bei za bidhaa. \n Imetayarishwa na mwandishi wetu, Kennedy Wandera, Kenya. ##
Rais wa Tanzania John Magufuli anasema wagonjwa wa corona wamepungua nchini humo na anafikiria kufungua shughuli za masomo ya vyuo vikuu na michezo katika siku chache zijazo. \n\nAkizungumza wakati wa ibada ya Jumapili katika kanisa la kilutheri mkoani Geita, magharibi mwa Tanzania, Rais Magufuli alitoa idadi za wagonjwa wachache wa Covid-19 waliobaki katika hospitali mbali mbali nchini humo na kusema mafanikio hayo yamechangiwa kwa kiasi kikubwa na sala na maombi kwa Mwenyezi Mungu. \n Siku moja baada ya Kenya kufunga mpaka wake na Tanzania kwa siku 30 kuzuia ueneaji wa maambuziki ya Covid-19, Rais Magufuli amesema Tanzania haitafunga mipaka yake kwa sababu kwa kufanya hivyo itaathiri nchi jirani na biashara za Tanzania. \n  “Ndio maana ndugu zangu sikufunga mipaka niliheshimu majirani zangu, tumezungukwa na karibu nchi nane, ukizifungia maana yake umezinyima uchumi wao kuna baadhi ya nchi wanategemea vyakula vya Tanzania''. \n Bila kuitaja Kenya hotuba ya Rais Magufuli ilielekea kujibu hatua ya Kenya kufunga mpaka na kujibu malalamiko yanayoelezwa kutokea katika mipaka ya Tanzania na jirani zake kwa waendesha magari ya mizigo. \n Magufuli alisisitiza kuwa Tanzania itafanya inachojua na haitashurutishwa na watu wa nje kuchukua hatua zaidi ya ilivyofanya tangu mgonjwa wa kwanza wa Covid-19 kupatikana nchini humo mwezi March. \n Rais Magufuli amekuwa akisisitiza maombi katika kupambana na Covid-19 na aliwashukuru viongozi wa kidini nchini humo kwa kuwacha nyumba za ibada wazi ili watu waendelee kuomba kwa Mungu kuondokewa na janga na corona. \n Katika hotuba ya Rais Magufuli pia ameitaka Wizara ya Afya Tanzania na madaktari kuwa hata watu watakaofariki kwa ugonjwa wa Covid-19 watolewe kwa ndugu zao ili wapewe heshima ya maziko ya kawaida kwa binadamu. \n Tanzania imekuwa ikilaumiwa kimataifa kwa kutochukua hatua kali za masharti ya kupambana na virusi vya corona kama inavyofanyika katika nchi za jirani na nyinginezo duniani. \n Mara ya mwisho Tanzania kutoa takwimu za Covid-19 ilikuwa Aprili 29 na idadi ya watu walioambukizwa virusi hivyo hadi sasa imesimama kwenye 509.  \n Upinzani Wajibu \n Katika hotuba iliyopangwa tangu awali Mwenyekiti wa chama cha upinzani cha CHADEMA Freeman Mbowe alijibu baadhi ya hoja za Rais Magufuli na kusema njia inayotumiwa na Tanzania katika kupambana na Covid-19 inaiweka nchi hiyo katika hatari. \n Bila kutoa takwimu Mbowe alisema Tanzania bado inakabiliwa vikali na ugonjwa Covid-19. Aliongeza kuwa serikali ya Tanzania ingali na nafasi ya kuchukua baadhi ya hatua zaidi hata kwa kiwango kidogo ili kukabiliana na janga hilo badala ya kuficha ukweli. \n Mbowe alitoa rai rasmi kwa Rais Magufuli akimsihi kwamba washauri wake wanamwogopa na hawamuelezi hali halisi ya ugonjwa huo nchini Tanzania. \n Kiongozi huyu amesema kuweko kwa taarifa za nchi jirani kufunga mipaka na hata kuzuia Watanzania kuingia katika nchi hizo au kuwekewa utaratibu mpya wa masharti inatokana na kukataa ushauri wa kisayansi. \n Siku nyingi huko nyuma niliwahi kutoa tahadhari tusipokubali kufanya 'Lockdown' (amri ya kutotoka nje) hata Partial lockdown (hata ikiwa ni sehemu tu ya amri hiyo) tutakuwa Lockedout (tutatengwa). \n Amesema "mwanzoni tulizungumza kujifunza kutoka uzoefu wa nchi nyingine katika kupambana na janga la corona, sasa tunazungumzwa na nchi nyingine kama kielelezo hasi cha vita dhidi ya janga la corona Afrika na duniani. \n "Mikutano ya jumuiya ya Afrika Mashariki ya viongozi wa nchi hizo wakati sisi tukiwa hatuna wawakilishi ndio mwanzo wa 'Lockout' (kutengwa)," ameeleza Mbowe. \n Ameongeza kuwa "Lakini inawezekana kati yetu kukawa na wale wako katika 'state of denial' hali ya kukanusha hawataki kukubali..." tukaruhusu ugonjwa kuenea mno na kuuwa wapendwa wetu.Tulidhani tunalinda uchumi wetu, tulisahau kulinda uhai wa watu wetu." \n "Sasa corona inaendelea kutula sote. Inakula uchumi wetu tupende tusipende na inatafuna uhai wetu. Hiyo ndio hali halisi mwenye macho haambiwi ona," alisisitiza.. ##
Rais wa Ufaransa Emmanuel Macron ametetea hatua ya nchi yake kuziuzia silaha Saudi Arabia na umoja wa nchi za kiarabu, huku wanaopinga hatua hiyo wakiangazia shehena mpya ya silaha zinazotarajiwa kuondoka bandari ya Le Havre. \n\nMakundi ya kutetea haki za kibinadamu yameishutumu Ufaransa mara kwa mara kwa kuendelea kutoa silaha kwa mataifa ya Ghuba, licha ya kuwepo madai ya uhalifu wa vita na vifo vya raia wakati wa operesheni za kijeshi nchini Yemen. \n Akizungumza na waandishi wa habari alipowasili Romania kwa mkutano wa viongozi wa Umoja wa Ulaya, Macron amesema kwamba silaha zake hazitumiki dhidi ya raia, bali katika vita dhidi ya ugaidi. \n Kulingana na mashirika ya kutoa misaada, vita vya Yemen, ambavyo vimedumu kwa muda wa zaidi ya miaka minne, vimeua maelfu ya watu, idadi kubwa wakiwa ni raia. \n Imetayarishwa na mwandishi wetu, Washington, DC.. ##
Mamlaka ya hali ya hewa nchini Tanzania imesema kimbunga Kenneth hivi sasa kimebadilisha muelekeo na kuwa sio tishio tena kwa wananchi wa mikoa ya Lindi na Mtwara. \n\nTaarifa ya Mamlaka ya Hali ya Hewa nchini Tanzania inaeleza hivi sasa kimbunga kinaendelea kusogea kaskazini mwa Msumbiji katika mji wa Cabo Delgado. \n Mkuu wa Mkoa wa Mtwara Gelasius Byakanwa ameiambia Sauti ya Amerika (VOA) kuwa hivi sasa wananchi wamefahamishwa kuwa wanaweza kuendelea na maisha yao kama kawaida na kurudi majumbani kutokana na kimbunga Kenneth kubadilisha muelekeo. \n No media source currently available \n Utabiri wa hali ya hewa ulionyesha kuwa Kimbunga Kenneth kingetarajiwa kuingia nchi Kavu katika eneo la nchi ya Msumbiji umbali wa kilomita 237 kutoka eneo la Pwani ya Mtwara, siku ya Alhamisi usiku. \n Mkuu wa Mkoa amesema idara ya hali ya hewa imetangaza kuwa kimbunga hicho kimepungua kasi na kufikia kilomita 50 nchini Tanzania kwa sasa. \n Katika maeneo ya Mtwara wananchi walionekana kuchukua tahadhari hasa kwa kuelekea katika maeneo yaliyotengwa na serikali kwa ajili ya kujikinga dhidi ya Kimbunga Kenneth ikiwemo uwanja wa ndege wa Mtwara na maeneo ya shule ambayo ni salama. \n Nayo Serikali kupitia Waziri mwenye dhamana ya kushughulikia majanga kama haya, Jenista Mhagama, ilitoa maelekezo ikizitaka mamlaka na Idara zote zikiwemo za uokozi kujipanga kikamilifu kukabiliana na athari za Kimbunga Kenneth pamoja na kuendelea kutoa tahadhari kwa wananchi. \n Kimbunga Kenneth kitakua cha kwanza cha ukubwa huu kufika Tanzania, tangu mwaka 1952, nchi hiyo ilipokumbwa na Kimbunga katika maeneo ya mkoa wa Lindi. \n Imetayarishwa na Mwandishi wetu, Idd Uwesu, Tanzania. ##
Janga la virusi vya corona limeleta ubunifu kwa watu wengi duniani ambao nchi zao zimetoa amri ya kutotoka majumbani, na vilevile wanaendelea kutoa misaada kwa wafanyakazi wa afya ambao wanawatibu wale waliopata maambukizi ya COVID-19. \n\nNchini Uingereza Alhamisi, shujaa mmoja wa vita alitekeleza azma yake ya kutembea katika bustani yake nyuma ya nyumba yake yenye ukubwa wa mita 25 kuadhimisha kutimiza kwake miaka 100 akihamasisha watu kuchangia kuboresha huduma za afya ya taifa ya nchi hiyo. \n Kampeni hiyo ya kuchangisha fedha iliyoendeshwa mtandaoni mwanzoni ilikuwa imekusudia kukusanya takriban dola za Marekani 624,000. Baada ya Tom Moore kumaliza matembezi yake aliyokusudia, kampeni hiyo ilitangazwa katika televisheni mubashara, na juhudi hiyo ilikuwa imekusanya zaidi ya dola milioni 15.  \n Mwanajeshi huyo mstaafu amesema alikuwa ameingiwa na hamasa ya kukusanya fedha kutokana huduma aliyopokea wakati alipofanyiwa matibabu ya mfupa wa paja uliokuwa umevunjika na kutibiwa saratani. \n “Nyote mnapaswa kukumbuka kuwa tutavuka katika hili mwishoni, kila kitu kitakuwa sawa, inaweza kuchukuwa muda,” Moore alisema. “Mwisho wa siku sote tutavuka salama.” \n Wakati gani na vipi watu watahitimisha amri ya kutotoka nje, na vilevile kurejea kwa shughuli za biashara duniani, ni suala zito linalozikabili serikali mbalimbali. \n Viongozi wameeleza nia yao ya kurudisha shughuli za uchumi, na wakishirikiana na wataalam wa afya wametahadharisha kuwa kuna haja ya kutoharakisha kuruhusu shughuli hizo za kiuchumi na hilo ni hatarishi kwa kueneza maambukizi mapya katika maeneo ambayo tayari wameanza kudhibiti kuenea kwa virusi hivyo. \n Chansela wa Ujerumani Angela Merkel inampango wa kuruhusu baadhi ya shule kufunguliwa Mei 4, kufuatia mpango kama huo uliopo katika nchi nyingine za Ulaya. Amesema baadhi ya maduka yanaweza kufunguliwa wiki ijayo.  \n Nchini Canada, Waziri Mkuu Justin Trudeau amesema nchi yake bado haiko tayari kulegeza masharti ya kutotoka nje. Amewataka wananchi wa Canada kusubiri, akisema bado “wana wiki kadhaa mbele yao.” \n Rais wa Marekani Donald Trump ni kati ya wale ambao wamekuwa wakipaza sauti zaidi akitaka shughuli za kiuchumi Marekani zianze kama kawaida ambalo ni uchumi mkubwa zaidi duniani. \n Trump anatarajiwa kutangaza Alhamisi muongozo mpya, japokuwa maafisa wa afya wamesema kulegeza masharti mapema mwezi Mei itakuwa ni haraka sana, na hatimaye masharti hayo ni uamuzi wa kila gavana katika jimbo lake. \n Trump pia atashiriki Alhamisi katika mkutano kwa njia ya video na viongozi wengine wa G-7 kujadili hatua zitakazo ratibiwa kwa pamoja kupambana na janga la virusi vya corona. \n Rais alikosolewa upya Jumatano na Rais wa zamani wa Marekani Jimmy Carter na bilionea Bill Gates juu ya uamuzi wake wa kusitisha ufadhili kwa Shirika la Afya Duniani (WHO). \n Carter ametoa tamko akisema WHO “ni shirika pekee la kimataifa lenye uwezo wa kuongoza juhudi za kudhibiti virusi hivi.” \n Gates, ambaye pia ni mfadhili mkuu wa WHO, amesema uamuzi huo wa Trump “ni hatari kama unavyosikika.” \n Marekani ni mfadhili mkubwa kuliko nchi zote kwa WHO, ikichangia zaidi ya dola milioni 400 mwaka 2019 ambayo ni asilimia 15 ya bajeti nzima ya taasisi hiyo. \n Trump ameituhumu WHO yenye makao yake Geneva kwa kushindwa kupata taarifa zenye kujitegemea juu ya virusi vya corona vilivyoibuka kutoka mji wa kati wa Wuhan nchini China, na badala yake kutegemea ripoti rasmi ya serikali ya China. \n Maafisa wa Beijing awali walijaribu kuficha hatari za virusi vipya vya corona. Trump amesema ufadhili huo utasitishwa mpaka uchunguzi ufanyike jinsi WHO ilivyoshughulikia suala hilo la mlipuko huo China. \n Hivi sasa Marekani ni nchi iliyoathirika zaidi ikiwa na zaidi ya maambukizi 640,000 ya COVID-19 hadi siku ya Alhamisi, kati ya maambukizi zaidi ya milioni 2 duniani kote.. ##
Jeshi la Polisi nchini Tanzania limesema linaendelea kufanya upelelezi kuhusu tukio la mkuu wa chama cha upinzani cha Chadema, Freeman Mbowe kudai ameshambuliwa na watu wasiojulikana alipokuwa akirejea nyumbani kwake wakati wa usiku. \n\nKamanda wa Polisi mkoa wa Dodoma, Gilles Muroto katika taarifa yake kwa vyombo vya habari nchini humo amesema taarifa walizonazo ni kutoka kwa muathirika Mbowe alidai kuwa alipokuwa akiingia nyumbani kwake akiwa anatokea kwa mzazi mwenzake Joyce Mkuya mbunge wa viti maalum Chadema alishambuliwa na kuumizwa mguu.  \n Mbowe alidai kuwa alipiga kelele wakati anashambuliwa lakini hakupata msaada wowote isipokuwa kutoka kwa dereva wake ambaye alimchukua na kwenda naye hadi kwa mbunge Mkuya na kisha kuelekea hospitali kwa matibabu na kuongezea hakuna umuhimu wa kutoa taarifa polisi kabla ya kwenda kwa Joyce na hospitali. \n Kwa mujibu wa kamanda wa mkoa wamepata ushahidi wa kutosha kutoka kwenye eneo la tukio unaoonyesha walikuwepo watu ambao wangeweza kuona shambulizi hilo. \n Muroto amesema kuwa polisi walipofika nyumbani kwa Mbowe walimkuta kijana wake James Mbowe ambaye 'hakufahamu kuhusu tukio lililotokea hapo nyumbani na badala waliona ni vyema kumjulisha Joyce Mkuya aliyekuwa mbali na eneo la tukio.' \n Uchunguzi kwa mujibu wa polisi umethibitisha kuwa siku ya tukio Mbowe alitembelea maeneo kadhaa ya starehe ambayo yaliuza vileo ikiwepo Royal Village na kupata vinywaji. Kwa mujibu wa taarifa ya polisi alipofika hospitali alionekana akiwa katika hali ya "ulevi chakari" kiasi cha kushindwa kutamka maneno sawa sawa. \n Muroto amesema bado idara ya polisi inaendelea na uchunguzi kutafuta ukweli wa tukio hilo na kuwasihi wananchi wote wenye taarifa zinazoweza kusaidia katika upelelezi kuwasiliana na polisi.. ##
Waziri Mkuu wa Jamhuri ya Kidemokrasia ya Congo (DRC) amepinga kitendo cha kukamatwa kwa waziri wa sheria, akisema serikali ya mseto inaweza kuvunjika juu ya suala hilo na kumtaka rais kuwahakikishia mawaziri utetezi wa kisheria. \n\nWaziri wa Sheria Celestin Tunda alikamatwa na polisi Jumamosi jioni na kuachiwa baada ya saa kadhaa za kuhojiwa na waendesha mashtaka katika mahakama, na kusababisha mgogoro wa kisiasa katika serikali ya mseto iliyoko madarakani, Shirika la Habari la Reuters limeripoti. \n “Hili suala nyeti na ambalo halijawahi kutokea linaweza kudhoofisha utulivu na utendaji wa mshikamano wa taasisi mbalimbali, na kusababisha serikali kuvunjika,” Waziri Mkuu Sylvestre Ilunga amesema katika tamko rasmi. \n Tunda amekwaruzana na Rais Felix Tshisekedi juu ya mabadiliko ya mahakama yaliyopendekezwa na chama cha Tunda ambayo yataipa wizara ya sheria udhibiti zaidi juu ya uendeshaji wa kesi za jinai. \n Wale wanaopinga mabadiliko hayo wanasema yatadumaza uhuru wa mahakama. \n Kutokubaliana huko kumeonyesha mvutano uliopo katika serikali ya mseto baina ya Tshisekedi na washirika wa mrithi wake aliyekuwa madarakani kwa muda mrefu, Joseph Kabila. \n Kabila aliachia madaraka mwaka jana lakini anaendelea kuwa na madaraka mapana kupitia wawakilishi wake walio wengi bungeni na kuwa wanashikilia wizara nyingi na ofisi ya waziri mkuu. Tunda anasauti katika chama cha PPRD cha Kabila. \n “Hakuna kiongozi wa serikali ambaye anaweza kushtakiwa kwa sababu ya maoni yaliotolewa wakati wa majadiliano ya baraza la mawaziri,” Ilunga amesema akirejea mkutano wa Ijumaa ambapo Tshisekedi na Tunda walikwaruzana juu ya mabadiliko ya mahakama. \n Ilunga alisema mahakimu waliohusika katika kile alichokiita “ukamatwaji wa kikatili na kiholela” wa Tunda lazima wachukuliwe hatua za kisheria. \n Tshisekedi aliingia madarakani Januari 2019, na kuunda serikali ya mseto kwa kushirikiana na Kabila, lakini muungano huo umeendelea kuonyesha dalili za kutokuwepo mshikamano. \n Maelfu ya waandamanaji walijumuika kupinga sheria hiyo iliyopangwa katika viwanja vya bunge Jumatano. Walitimuliwa na polisi waliotumia mabomu ya kutoa machozi na maji yenye kuruka kwa nguvu.. ##
Waziri Mkuu wa Uingereza Theresa May amenusurika kuondolewa katika wadhifa wake kupitia kura ya kutokuwa na imani naye iliyopigwa Jumatano, siku moja baada ya bunge kwa sauti moja kupiga kura dhidi ya mpango wake wa kuiondoa Uingereza kutoka Umoja wa Ulaya. \n\nKunusurika huko kuondolewa kutamwezesha May kuangalia njia ya kupata makubaliano ya Brexit kupitia bunge. Anafursa hadi Jumatatu kutoa pendekezo jipya katika bunge la makabwela, lakini haijulikani kitu gani atapendekeza. \n Muda mfupi baada ya kupigwa kura 325 kwa 306 ambazo zilimwezesha May kubakia madarakani, alitoa mwaliko kwa viongozi wa chama hicho kushiriki katika mazungumzo ya Brexit Jumatano usiku. \n May alisema kabla ya kupigwa kura hiyo Jumatano kuwa Uingereza itajiondoa kutoka Umoja wa Ulaya ifikapo Machi 29 tarehe iliyokuwa imekusudiwa, na umoja huo utafikiria tu kuongeza muda wa mazungumzo iwapo tu kuna mpango wa uhakika wa kujiondoa. \n Wasaidizi wa waziri mkuu wamesema atajaribu kuvuta muda zaidi na kurejea Brussels kujaribu kuwashawishi viongozi wa EU kufanya mazungumzo tena.  Viongozi wa EU wameendelea kukataa kuwa kuna uwezekano wa mazungumzo kufanyika tena ilivyo kuwa kwamba makubaliano yalishafikiwa mwezi Novemba 2018. \n Lakini maafisa wa Uingereza wanamatarajio kuwa Brussels hivi sasa inawezekana ikalegeza masharti ya kutosha kuwezesha mpango huo kuungwa mkono na bunge kwa ajili ya marudio ya kura katika marekebisho ya makubaliano hayo.. ##
Watafiti ambao waliripoti kuwa programu ya kijasusi iliyotengenezwa na kampuni ya Israeli ilitumika kufanya ujasusi dhidi ya marafiki wa karibu wa Jamal Khashoggi kabla ya mauaji ya kinyama aliyofanyiwa na sasa wanalengwa na majasusi wa kimataifa, Shirika la habari la Associated Press limegundua. \n\nMbinu za ujasusi zafichuliwa \n Mara mbili mwezi uliopita, watu wanaojifanya kuwa wao ni wawekezaji wa harakati za muamko wa kijamii wamekuwa wakiwashawishi wanachama wa kikundi kinacho fuatilia mitandao ya kijamii maarufu kama Citizen Lab internet watchdog kuhudhuria mikutano katika hoteli za kifahari kuwauliza kwa saa kadhaa juu ya kazi yao ya kuujulisha umma juu ya ujasusi unaofanywa na Israeli na kuchukua maelezo ya kina kuhusu maisha yao binafsi. Katika hali zote mbili, watafiti hao wanaamini watu hao wakati wa mazungumzo hayo walirikodiwa kwa siri. \n Mkurugenzi wa Citizen Lab Ron Deibert ameeleza mbinu hizi kama “ni kitendo cha kujishusha hadhi kilicho kuwa hakitarajiwi kilicho vunja rikodi.” \n “Tunalaani vitendo hivi viovu, vya ulaghai kwa kemeo kali kabisa,” amesema katika tamko lake Ijumaa. \n “Kitendo hiki cha ulaghai dhidi ya kikundi cha wanazuoni kama hawa wa Citizen Lab ni shambulizi kwa uhuru wa wanazuoni wote.” \n Bado ni kitendawili hawa majasusi wanafanya kazi kwa niaba ya nani, lakini mbinu zao zinakumbusha mbinu za wachunguzi wakujitegemea ambao hutumia utambulisho wa uongo kutafuta habari za kijasusi au kutafuta nyaraka zitakazo wadhibiti watu wanao wakosoa viongozi wenye madaraka katika serikali au biashara. \n Citizen Lab imekuwa mstari wa mbele \n Citizen Lab, ambayo iko katika chuo cha masuala ya kimataifa (Munk School of Global Affairs ) huko chuo kikuu cha Toronto, kwa miaka kadhaa kimekuwa mstari wa mbele kuwafichua wadukuzi wanaosaidiwa na serikali ambao wanaendesha shughuli zao katika maeneo ya mbali kama vile Tibet, Ethiopia na Syria. \n Hivi karibuni kikundi hicho kimepata umashuhuri kwa kuendelea kufichua mbinu za programu ya ujasusi ya kampuni moja ya Israeli ijulikanayo kama NSO Group, ambapo bidhaa zake za kieletroniki zimetumika na serikali kuwafuatilia waandishi wa habari Mexico, viongozi wa upinzani huko Panama na wanaharakati wa haki za binadamu huko Mashariki ya Kati. \n Mwezi Octoba, Citizen Lab imeripoti kuwa simu aina ya IPhone ya moja wa wandani wa Khashoggi ilishambuliwa na virusi vya kijasusi vinavyo tengenezwa na kampuni ya NSO Group miezi michache kabla ya Khashoggi kuuwawa kikatili. \n Rafiki huyo, ambaye ni mpinzani wa Saudi Arabia Omar Abdulaziz, baadae alidai kuwa udukuzi huo uliwapa fursa majasusi wa Utawala wa Saudi Arabia kujua ukosoaji aliyokuwa anaufanya Khashoggi yeye binafsi dhidi ya Familia ya Kifalme na “lilichangia kwa kiwango kikubwa” juu ya mauaji yake. \n NSO yakanusha tuhuma za ujasusi \n Katika tamko lake, kampuni ya NSO ilikanusha kuwa kwa namna yoyote ile inahusika na operesheni ya ujasusi huo unaolenga wanazuoni na watafiti wa Citizen Lab, “kwa kuhusika moja kwa moja au njia yeyote nyingine” na kusema kwamba haijawahi kuajiri wala kumtaka mtu yeyote kuwaajiri wachunguzi binafsi kuifuatilia taasisi hiyo ya Canada, Citizen Lab. \n “Shutuma zozote kinyume cha maelezo yao hazina ukweli na si kingine bali ni dhana zisizo kuwa na msingi,” NSO imesema. \n NSO kwa muda mrefu imekuwa ikikanusha kuwa programu yake ya ujasusi wa mitandao ili tumika kumlenga Khashoggi, japokuwa imekataa kutamka ilipo ulizwa iwapo kwa upana zaidi imeuza programu hiyo kwa serikali ya Saudi Arabia.. ##
Akiwa na matumaini ya kuleta “chomozo jipya la amani Mashariki ya Kati,” Rais wa Marekani Donald Trump alizindua mpango wake wa amani kwa ajili ya eneo hilo Jumanne kwa kushirikiana na Waziri Mkuu wa Israeli Benjamin Netanyahu wakiwa bega kwa bega.  \n\n“Dira yangu inawasilisha fursa ya maslahi kwa pande zote mbili, suluhisho la uhakika la mataifa mawili ambalo linatatua hatari ya taifa la Palestina kwa upande wa usalama wa Israeli,” Trump amesema akiwa White House chumba cha East Room. \n Mwakilishi wa Wapalestina  \n Kitu kilichokuwa wazi ni kutokuwepo kwa mwakilishi wa Wapalestina, ambao umekataa mpango huo wa amani hata kabla ya kupata fununu za pendekezo hilo la kurasa 80, na ambao walikuwa hawajahusishwa katika mazungumzo juu ya mpango huo. \n “Jerusalem haiwezi kuuzwa. Haki zetu zote haziwezi kuuzwa na siyo za kujadiliwa. Na mpango wako, hujuma hiyo, haitapitishwa,” Rais wa Palestina Mahmoud Abbas amesema katika maelezo yake yaliyorushwa na televisheni akiyaelekeza kwa Trump kutoka Ramallah Ukingo wa Magharibi \n Kizingiti cha muda mfupi \n Trump anaona hatua hii ya awali ya kukataliwa mpango huo kama ni kizingiti cha muda na kuwaambia wale waliokuwa katika East Room kuwa alituma barua kwa Abbas, akimwambia kama atachagua “njia ya amani, Marekani na nchi nyingine nyingi, watakuwa pamoja naye. Tutakuwa na nyinyi kuwasaidia kwa njia nyingi mbalimbali.” \n Kukubali mpango huu kutapelekea uwekezaji wa kutoka nje ya Palestina wa dola za Marekani bilioni 50, kupatikana ajira milioni moja kwa Wapalestina kwa zaidi ya muongo mmoja na kuongezeka mara mbili au tatu ya pato la ndani la taifa la Palestina \n Ulimwengu wa Kiislam \n “Huu ni wakati muwafaka kwa ulimwengu wa Kiislam kurekebisha makosa yao waliofanya mwaka 1948 ilipokuwa imeamua kulishambulia taifa jipya la Israel badala ya kulitambua,” amesema Rais Trump. \n Misri, nchi moja wapo iliyokuwa imetangaza vita dhidi ya Israeli wakati ule, haijakataa dira ya Trump. \n Misri yaridhia mpango wa Trump \n Misri imeeleza kuridhia juhudi zinazoendelea kufanywa na Marekani kufikia suluhisho la kina na la haki juu ya mgogoro wa Palestina, limeeleza shirika la habari la Mashariki ya Kati mjini Cairo. \n “Jordan inawafiki kila juhudi ya kweli inayolenga kufikia suluhisho la kina na la haki ambalo wtu watalikubali,” Waziri wa Mambo ya Nje wa Jordan Ayman Safadi amesema katika tamko lake. \n Mabalozi wa nchi za Kiarabu \n Pia waliokuwepo katika chumba cha East Room wakati wa uzinduzi wa mpango wa Trump wa amani ni mabalozi wa Bahrain, Oman na Umoja wa Falme za Kiarabu. \n “Ni furaha ilioje kuwa na wewe hapa,” Netanyahu alisema. “Na ishara muhimu ya wakati huu.” \n Tamko la Saudi Arabia \n Wachambuzi walisema tamko la hadharani kutoka Riyadh, linalopeleka ujumbe wa kuunga mkono mpango wa Trump, utalipa jambo hilo uzito zaidi, kwa kuwa Ufalme wa Saudi Arabia ni ngome yenye nguvu ya waislamu wa dhehebu la Sunni. \n Baadae siku ya Jumanne, Saudi Arabia ilitoa tamko, lililosema, “Kufuatia tangazo la (Marekani), serikali ya Saudia inasisitiza kuwa inaunga mkono juhudi zote zinazolenga kufikia suluhisho la kina na la haki kwa ajili ya harakati za Wapalestina.” \n Saudi Arabia inaridhishwa na “juhudi za uongozi wa Rais Trump kuandaa mpango kabambe wa amani kati ya Wapalestina na Waisraeli,” tamko limesema. \n Katibu Mkuu wa Jumuiya ya Kiarabu \n Katibu Mkuu wa Umoja wa nchi za Kiarabu Ahmed Aboul Gheit amesema Jumatano kuwa kwa kusoma mpango huo mara ya kwanza unaonyesha kutokuwepo kwa kiasi kikubwa haki ya kikweli ya Wapalestina, lakini jumuiya hiyo inatafakari vizuri suala hilo na inaunga mkono juhudi zozote za kufikia amani. \n Wizara ya Mambo ya Nje ya Ufaransa imesema pia inaliangalia pendekezo hilo kwa karibu ikisisitiza umuhimu wa suluhisho la kuwepo mataifa mawili ya Israeli na Palestina. \n Pendekezo la Trump \n Trump anapendekeza kuwepo taifa la Palestina lakini lisilokuwa na utawala kamili – kuongezwa maradufu kwa ardhi wanayoishi Wapalestina – na Israeli kuendelea kushikilia theluthi ya Ukingo wa Magharibi uliokuwa na mgogoro. \n Serikali ya Isreali hivi sasa inajitayarisha kupiga kura Jumapili kwa ajili ya kuendelea kulikalia bonde la kimkakati la Jordan na makazi yote ya Israeli katika Ukingo wa Magharibi.. ##
Rais John Magufuli ametangaza siku tatu za maombolezo ya kitaifa kuanzia Jumamosi na kuwa serikali itagharamia matibabu ya majeruhi wa ajali ya lori lililolipuka na kuua zaidi ya watu 60 mkoani Morogoro Jumamosi. \n\nRais amesema serikali itagharamia matibabu ya majeruhi wa ajali ya lori lililolipuka na kuwa moto mkoani Morogoro jana Jumamosi Agosti 10. \n Wakati huohuo Rais amemtuma Waziri Mkuu wa Jamhuri ya Muungano wa Tanzania Kassim Majaliwa kumwakilisha katika mazishi ya marehemu wa ajali hiyo yanayotarajiwa kufanyika Jumapili. \n Kadhalika Rais Magufuli amewataka Watanzania kutokuwa majaji na wepesi wa kuhukumu bila kufahamu chanzo cha ajali hiyo. \n Vyanzo vya habari nchini humo vimeripoti Rais Magufuli amesema hayo leo Jumapili Agosti 11, wakati alipowatembelea baadhi ya majeruhi waliolazwa katika Hospitali ya Taifa ya Muhimbili (MNH). \n “Niwaombe Watanzania tuendelee kuwaombea huu si wakati wa kulaumu kwa sababu nimesikia wengine wanasema walikuwa wameenda kuiba mafuta. \n “Tusihukumu bila kufahamu chanzo kwa sababu kuna mmoja amesema alikuwa kwenye lori jingine alivyoona ajali akashuka ili akatoe msaada lakini aliungua, kwa hiyo si wote walikwenda kuiba mafuta wengine walikwenda kutoa msaada. \n “Yupo mwingine alikuwa anasema anasafiri kwenda Mtwara wakazuiwa, akaungua. Sisi tusiwe majaji kwa sababu si kila mmoja alikuwa anakwenda kuiba mafuta wengine walikuwa wanapita njia tu,” amesema Rais Magufuli. \n Aidha, akiwa hospitalini hapo Rais Magufuli alipokea taarifa kuwa majeruhi waliofikishwa Muhimbili walikuwa 46 ambapo watatu kati yao wamefariki huku wengine 15 wakiendelea na matibabu mkoani Morogoro. \n Rais Magufuli pia amewashukuru madaktari na wauguzi hospitalini hapo kwa kuwahudumia wagonjwa hao kwa njia mbalimbali na kuokoa maisha yao ambao wengi wao wameungua vibaya. \n “Muhimbili imebadilika sana huduma ni nzuri najua mna changamoto nyingi sana serikali tunatakiwa kuzitatua lakini tunaomba mjitahidi hivyo hivyo,” amesema. \n Akiwa hospitalini hapo, Rais Magufuli amewatembelea majeruhi hao na kuwapatia Sh 500,000 kila mmoja na madaktari na wauguzi wanaowahudumia wagonjwa hao.. ##
Ghasia na hali ya wasiwasi imeendelea kujitokeza nchini Bolivia Jumatatu kufuatia uamuzi wa Rais Evo Morales kujiuzulu kutokana na shinikizo la wananchi na vurugu za karibu wiki tatu.  \n\nMorales alisema : "Kaka na dada zangu nchini Bolivia na ulimwenguni kote, nawafahamisha niko hapa na Makamu wa Rais na Waziri wa Afya, na baada ya kuwasilikiliza rafiki zangu kutoka shirikisho la vuguvugu la kijamii na shirikisho la umoja wa kibiashara na pia kwa kusikiliza Kanisa Katoliki, natangaza kujiuzulu wadhifa wangu wa urais." \n Uamuzi wa kiongozi wa chama cha kisoshalisti kujiuzulu kimefuatia muda mfupi tu baada ya kutangaza kwamba ataitisha uchaguzi mkuu mpya baada ya Jumuia ya Mataifa ya Amerika OAS kutangaza kwamba kulikuwepo na kasoro katika uchaguzi wa Oktoba 20. \n Hali ya kutoelewana na wizi umetokea kutokana na kwamba haijulikani wazi nani atachukuwa nafasi ya kiongozi huyo aliyekuwa madarakani kwa muda wa miaka 14. \n Marais Miguel Diaz Canel wa Cuba na Nicolas Maduro wa Venezuela wameeleza kumuunga mkono Morales wakieleza tukio hilo la Bolivia kama mapinduzi. \n Imetayarishwa na mwandishi wetu, Washington, DC.. ##
Mgombea kiti cha urais wa chama cha Demokratic Seneta Elizabeth Warren anayeongoza hivi sasa miongoni mwa wagombea 20 wa chama hicho alishambuliwa vikali na wenzake Jumanne usiku wakati wa mdahalo wa kitaifa. \n\nSeneta huyo alikosolewa kutokana na sera zake za msimamo mkali wa mrengo wa kushoto kuhusu huduma za jamii na afya na kuongeza kodi kwa matajari wa Marekani ili kuweza kukusanya fedha kugharimia miradi ya kijamii. \n Seneta huyo hata hivyo aliweza kujibu mashambulizi hayo na kuimarisha nafasi yake kama mgombea anayetarajiwa kupambana na Rais Donald Trump katika uchaguzi wa rais 2020. \n Suala kuu lililojitokeza la kufunguliwa mashtaka rais kutokana na kadhia ya Ukraine ya kumtaka rais wa nchi hiyo kufanya uchunguzi dhidi ya Joe Biden, huku wagombea wakimshambulia rais kwa kuondoa wanajeshi wa Marekani Syria jambo lililosababisha uturuki kushambulia maeneo ya Wakurdi kaskazini mwa nchi hiyo. \n Seneta Warren akichangia katika mdahalo huo amesema kufunguliwa mashtaka dhidi ya Trump ndio njia "ya sisi kudhihirisha kwamba mtu huyu hataruhusiwa kuvunja sheria mara kwa mara bila ya kuadhibiwa." \n Nyota wa mdahalo huo ulowashirikisha wagombea 12 alikuwa meya wa mji mdogo wa South Bend Pete Buttigieg aliyeshambulia sera za Trump kuhusu Syria, na kushindana vikali na wenzake kuhusu bima ya afya kwa wamarekani wote, udhibiti wa bunduki na masuala ya kigeni.  \n Wademokrats watakuwa na mdahalo wao ujao mwezi Novemba jimboni Georgia. \n Imetayarishwa na mwandishi wetu, Washington, DC.. ##
Leo ni siku ya kilele cha maadhimisho ya miaka ishirini tangu hayati Mwalimu Julius Kambarage Nyerere kuaga dunia. \n\nMaadhimisho haya yamefanyika Jumatatu kitaifa katika mkoa wa Lindi nchini Tanzania. \n Katika kilele cha maadhimisho hayo vyombo vya habari vimeendelea kupeperusha baadhi ya hotuba za Mwalimu Nyerere alizozitoa wakati wa kupigania uhuru, akiwa madarakani na baada ya kustaafu uongozi. \n Kwa upande wake Rais John Magufuli, ikiwa ni sehemu ya maadhimisho hayo amekaripia vitendo vya rushwa akitaka taasisi husika ziwachukulie hatua wote wanaokutikana na hatia. \n Kadhalika wananchi kutoka maeneo mbalimbali ya Tanzania wameungana pamoja katika kumbukumbu hii ya muasisi wa taifa la Tanzania wakiangalia urithi aliowaachia kiongozi huyo baada ya kufariki dunia. \n Ikiwa ni sehemu ya kumuenzi mwalimu kumekuwepo na makongamano yaliyoshirikisha viongozi wastaafu, wasomi, wanasiasa na wananchi wa kawaida kupitia vyombo vya habari na katika majukwaa mbalimbali ikiwemo mitandao ya kijamii. \n Naye Rais mstaafu Jakaya Kikwete akishiriki katika mjadala mojawapo alimtaja Mwalimu Nyerere kama mtu muungwana aliyejawa na ubinadamu. \n Kikwete aliwasihi wanaotaka kumuenzi Mwalimu Nyerere kwa vitendo basi wasiwe viongozi wa "kujimwambafai". \n Msamiati huo ambao umeshika kasi nchini Tanzania unamaana ya kwamba kiongozi kutumia umwamba au mabavu. \n Akizungumza kwenye kongamano moja kabla ya maadhimisho haya ya leo, mwanasiasa wa siku nyingi, Getruda Mongella alisema suala la ustawishaji wa demokrasi halipaswi kupuuziwa. \n Imetayarishwa na mwandishi wetu, Washington, DC.. ##
Rais Donald Trump amesaini Ijumaa sheria inayoruhusu kuundwa kwa kituo cha kijeshi cha angani na kuwapa wafanyakazi wa serikali kuu wiki 12 za likizo ya uzazi kwa wazazi wote wawili. \n\nBaraza la Seneti linalodhibitiwa na Warepublikan limeidhinisha muswada wa sera ya ulinzi yenye thamani ya dola za Kimarekani bilioni 738 baada ya Baraza la Wawakilishi linalodhibitiwa na Wademokrat kupitisha uamuzi huo wiki iliyopita. \n Hatua hiyo itawezesha kuanzishwa kwa kituo cha kijeshi cha angani kilichopendekezwa na Trump ikiwa ni tawi la sita la jeshi la Marekani ikiwa ni makubaliano ya Warepulikan kupitisha pendekezo la Wademokrat la livu ya uzazi, inayowapa wafanyakazi wa serikali kuu wiki 12 za likizo kwa mara ya kwanza katika historia ya Marekani. \n Jenerali John "Jay" Raymond, kamanda wa Kituo cha Kijeshi cha Angani (Space Command) na Kituo cha jeshi la anga (Airforce Space Command) ameita tawi hilo jipya "ni muhimu kwa taifa," na kusema, "Uongozi wa Marekani katika anga za juu utawavutia wengine ulimwenguni. ...Tusifanye makosa. Marekani ni taifa bora duniani kwa masuala ya anga hivi sasa, na hivi leo tumepiga hatua zaidi. \n Kikosi hicho cha angani kitakuwa ni tawi la kwanza la namna yake katika jeshi la Marekani kundwa kwa kipindi cha zaidi ya miaka 60 iliyopita. \n Katika ngome ya kijeshi karibu na Washington, Trump alielezea anga za juu kama "eneo jipya la dunia la mapigano ya kivita".. ##
Masoko ya hisa ya Asia na Ulaya yamepanda Alhamisi baada ya soko la Wall Street Marekani kupanda jana kufuatia habari za matokeo chanya ya majaribio ya matibabu ya ugonjwa wa COVID-19, ahadi ya benki kuu ya Marekani kusaidia kuimarisha uchumi na kupanda kwa bei za mafuta.  \n\nKipimo cha hisa Japan cha Nikkei kilipanda asubuhi kwa asilimia 1.5, wakati Soko la hisa la Wall Street lilipofunga jana jioni hisa zilikuwa juu kwa wastani wa 2.5% kufikia nukta 20,105.  \n Matumaini yaliongezeka Jumatano baada ya afisa wa afya wa cheo cha juu hapa Marekani kusema kwamba dawa ya kupambana na virusi ya Remdesivir iliyotengenezwa na kampuni ya Gilead Sciences Inc, huenda ikawa ni tiba kwa ugonjwa wa COVID-19.  \n Matokeo ya majaribio ya dawa hiyo yamepongezwa na Dkt Anthony Fauci, mkurugenzi wa Kituo cha Magonjwa ya Hasasia na Maambukizi, kuwa ni jambo “linaleta matumaini sana.” \n Habari zaidi zilitokea Uingereza, ambapo watafiti wa chuo kikuu cha Oxford wanasema chanjo ya virusi vya corona, ambayo inajaribiwa hivi sasa kwa wanadamu, inaweza ikawa tayari kwa matumizi mapema mwezi Septemba 2020. \n Soko la mafuta limeendelea kuimarika, wakati bei ya mafuta ghafi Marekani ya soko la West Texas Intermediate, yakiuzwa kwa dola 17.46 kwa pipa, ikiwa bei imeongezeka kwa asilimia 15.9, wakati mafuta ya Brent, katika soko la kimataifa yalikuwa yanauzwa dola 24.87 kwa pipa, ikiwa imepanda kwa asilimia 10.3.. ##
Mwandishi na mwanaharakati wa uhusiano wa jinsia moja Binyavanga Wainaina, amefariki akiwa na umri wa miaka 48. \n\nWainaina ambaye ni raia wa Kenya alipinga unyanyapaaji kwa kutumia uandishi wa mafumbo na kukabiliana na ubaguzi wa kijinsia. \n Binyavanga alishinda tuzo ya mwandishi bora ya Caine, mwaka 2002 kutokana na uandishi wake wa hadithi fupi kwa jina discovering home yani kutambua nyumbani, iliyofuatiwa na jarida kwa jina ‘kwani’, iliyopelekea kutambuliwa kwa waandishi wengine kadhaa wa Afrika. \n Wainaina alikuwa maarufu kutokana na uandishi wake wenye ucheshi ulipopewa jina la “how to write about Afrika”, yani, jinsi ya kuandika kuhusu Afrika, uliopata umaarufu kote duniani baada ya video ya muigizaji wa Hollywood Djimon Hounsou akisoma kazi yake, kuwekwa kwenye internet. \n Mwaka 2014, Wainaina aliangaziwa sana na vyombo vya habari alipotangaza kwamba alikuwa katika uhusiano wa jinsia moja, wakati kulikuwepo mjadala mkali kuhusu haki za mashoga barani Afrika. \n Katika mahojiano na shirika la habari la Reuters wakati huo, Wainaina alisema alikuwa na hofu kwamba jamii ilikuwa inaendelea kukosa uvumilivu dhidi ya watu walio katika uhusiano wa jinsia moja, na kuwalazimu kujificha. \n Wainaina, aliyeugua kiharusi mwaka 2015, alikuwa ametangaza mipango yake ya kuoa mpenzi wake nchini Afrika kusini, mwaka uliopita 2018. \n Imetayarishwa na mwandishi wetu, Washington, DC.. ##
Maelfu kwa maelfu ya watu waliokuwa wamekwama katika mji wa Wuhan baada ya kutangazwa amri ya kuufunga mji huo kutokana na mlipuko wa COVID-19 wameonekana Jumatano wenye furaha wakati wakisubiri kuchukuwa usafiri wa umma. \n\nUsafiri kuingia na kutoka katika mji huo uliokuwa kitovu cha mlipuko wa COVID-19, ulifunguliwa baada ya marufuku ya siku 76 kuondolewa Jumanne. \n Maafisa wa mji huo wenye watu milioni 11, wanasema wanatarajia watu 55,000 waliokuwa wamekwama watasafiri kwa mabasi na treni hii leo.  \n Wengi wanarudi makwao baada ya muda huo wote wengi wakisema hawajawaona watoto au familia zao kwa karibu miezi miwili na nusu tangu kufungiwa hapo Januari 23. \n Shirika la habari la China Xinhua linasema kutakuwa na karibu safari 200 za ndege kuingia na kutoka Wuhan Jumatano. \n Watu walionekana kuwa wenye furaha nyingi walipokuwa wanasubiri kuondoka mjini Wuhan.. ##
Mamlaka nchini New Zealand, zimeanza kupeana baadhi ya miili ya watu waliouwawa Ijumaa iliyopita katika tukio la kufyatuliwa risasi kwenye misikiti miwili na mwanaume ambaye ametajwa kuwa mbaguzi. \n\nPolisi wanasema uchunguzi wa miili hiyo umekamilika lakini ni maiti 12 tu ndio wametambuliwa rasmi, na kwamba katika kundi hilo, sita wamepeanwa kwa wana familia. \n Taarifa iliyotolewa na polisi wa mji wa Christchurch imesema kwamba wakati utambuaji wa maiti ukionekana kuwa ni rahisi, ukweli ni kwamba umekuwa mgumu hasa katika hali kama hiyo. \n Majina ya waliouwawa bado hayajatangazwa kwa umma ijapokuwa orodha ya awali imetolewa kwa familia.  \n Waziri mkuu Jacinda Ardern amesema kwamba kufikia Jumatano wiki hii, miili yote itakuwa imerudishiwa familia husika.  \n Siku ya Jumamosi mtu anayeshukiwa kuwa na itikadi za mrengo wa kulia, Brenton Tarrant, alifikishwa mahakamani nchini New Zealand kufuatia mashambulizi hayo, yaliyofanyika mjini Christchurch. \n Tarrant, mwenye umri wa miaka 28 ambaye ni raia wa Australia, akiwa amefungwa pingu alisimama kimya mbele ya Mahakama ya Wilaya ya Christchurch kabla ya kurudihwa rumande bila ya kusema chochote. \n  Kulingana na vyombo vya usalama, watu 34 bado wamelazwa hospitalini.. ##
Kiongozi wa Jeshi la nchini Ethiopia,Jenerali Seare Monnen, ameuawa kwa kupigwa risasi na mlinzi wake nchini Ethiopia. \n\nVyanzo vya habari vimesema yeye na afisa mwingine walipoteza maisha katika mji wa Amhara wakijaribu kudhibiti mapinduzi dhidi ya utawala, Waziri Mkuu Abiy Ahmed alisema mjini Addis Ababa nchini Ethiopia.. \n Mjini Ahmara, Gavana wa mji huo Ambachew Mekonnen aliuawa pamoja na mshauri wake. \n Mapigano ya wenyewe kwa wenyewe yameikumba Amhara na miji mingine miaka ya hivi karibuni. \n Waziri Mkuu alikwenda kwenye kituo cha Televisheni akiwa na mavazi ya kijeshi kukemea mashambulizi hayo. \n Tangu uchaguzi wa mwaka 2018 Abiy amekuwa akifanya juhudi kumaliza mvutano wa kisiasa kwa kuwaachia huru wafungwa wa kisiasa, kuondoa makatazo dhidi ya vyama vya kisiasa na kuwashtaki maafisa wanaoshutumiwa kukiuka haki za binadamu. \n Wakati huohuo Marekani imewatahadharisha wafanyakazi wake mjini Addis Ababa kubakia majumbani mwao, ikisema ina taarifa za kiintelijensia kuhusu mashambulizi ya risasi siku ya Jumamosi.. ##
Wasomi watatu wa masuala ya katiba na sheria za Marekani wameimarisha kesi ya Wademokrats kwamba Rais Donald Trump amefanya vitendo vinavyostahiki kufunguliwa mashtaka.  \n\nWaatalamu hao walikuwa wanatoa maoni yao ya kisheria kuhusiana na uchunguzi uliofanywa na kamati ya upelelezi, unaoonyesha kwamba Rais Trump alitumia vibaya madaraka yake alipoitaka Ukraine kumfanyia uchunguzi mpinzani wake kwa faida zake za kisiasa. \n Wademocrats waliitisha kikao hicho cha hadhara wakianza utaratibu wa pili wakisheria wa kutayarisha mashtaka rasmi dhidi ya Rais Donald Trump. \n Katika kikao cha Jumatano, kamati ya sheria ilitaka kupata ushuari kutoka kwa wataalamu bingwa wa sheria na katiba kuhusu ripoti ya uchunguzi juu ya kesi ya kumfungulia rais Trump mashtaka mbele ya Baraza la Senate. \n Wataalamu wa sheria wakubaliana \n Maprofesa watatu kati ya wanne wamesema ushahidi uliokusanywa unadhihirisha wazi Trump alitumia vibaya madaraka yake na inastahiki afunguliwe mashtaka. \n Profesa Noah Feldman wa Chuo cha Sheria cha Havard alifafanuwa wazi maana ya kutumia vibaya madaraka. \n Aliongeza kuwa utumiaji mbaya wa madaraka hutokea pale rais anatumia sehemu ya mamlaka yake , si kwa maslahi ya Wamarekani bali kwa maslahi yake binafsi, chama chake na maslahi ya uchaguzi. \n Wataalamu hao wanakubaliana kwamba utumiaji mbaya wa madaraka ni sehemu ya uhalifu wa hali ya juu katika katiba ya Marekani. \n North Carolina \n Michael Gerhardt Profesa wa chuo kikuu cha sheria cha North Carolina anasema “ikiwa haya tunayozungumza hapa hayastahiki kumfungulia mashtaka rais, basi hakuna kitu kinafaa cha kumfungulia mashtaka.” \n “Hii hasa ndio tabia mbaya ambayo waanzilishi wa taifa waliunda Katiba, ikiwa ni pamoja na kumfunglia mashtaka rais kuilinda nchi”, alisema Gerhardt. \n George Washington \n Lakini mtaalamu aliyeletwa na wapinzani wa chama cha Republican Jonathan Turley wa Chuo kikuu cha George Washington hakukubaliana na wenzake kikamilifu ingawa alikiri rais alifanya makosa. \n Turley alisema ana amini utaratibu huu wa kumfungulia mashtaka rais haujaridhisha na kufikia kiwango cha utaratibu uliyopita na hivyo unabuni tukio la hatari kwa ajili ya utaratibu wa siku za baadae. \n Warepublican hawakujali kuwahoji waatalamu hao juu ya masuala ya kisheria lakini waliendelea kuwakosowa wademokrats kwa utaratibu wanaodai unakasoro na uwonevu huku wakimtetea Rais Trump kwamba hajafanya kosa lolote linalostahiki afunguliwe mashtaka. \n Mashtaka dhidi ya rais \n Hivi sasa kamati ya sheria ya Baraza la Wawakilishi itatayarisha mashtaka rasmi dhidi ya rais, kuhusiana na kadhia hiyo na Ukraine. Hata hivyo kabla ya hapo imepanga kuitisha vikao zaidi wiki ijayo ili kuimarisha hoja yao. \n Na hapo tena itafikisha mashtaka hayo mbele ya baraza kamili la wawakilishi ili kupigiwa kura kabla ya mwisho wa mwaka. \n Mashtaka yakiidhinishwa yatafikishwa mbele ya baraza la Senate ili kesi kamli ifunguliwa kuweza kumhukumu rais kutokana na mashtaka hayo.. ##
Kwa miezi kadhaa spika Pelosi amesita kufungua mashtaka ya kumuondoa madarakani Rais Trump kufuatia shutuma za awali za kuingilia kati sheria kuchukua mkondo wake kutoka kwenye ripoti ya Robert Mueller juu ya Russia kuingilia kati uchaguzi mkuu wa Marekani 2016. \n\nSpika wa bunge la Marekani m-Democrat Nancy Pelosi ametangaza rasmi kuanzisha uchunguzi wa kutaka kumuondoa mamlakani Rais wa Marekani Donald Trump na shutuma kwamba aliiomba serikali ya nje kusaidia juhudi zake za kuchaguliwa tena kwenye uchaguzi mkuu Marekani 2020. \n Pelosi alitoa tangazo hilo baada ya kukutana ndani ya jengo la bunge na viongozi wa Democratic huku wabunge kadhaa wa chama hicho ambao wanaunga mkono kufunguliwa mashtaka ya kumuondoa madarakani Trump wameendelea kuongezeka kwa siku ya Jumanne. \n Pelosi alisema “hatua zilizochukuliwa hadi hivi sasa na rais zimekiuka katiba ya nchi. Rais lazima awajibishwe. Hakuna mtu yeyote aliye juu ya sheria.” \n Kwa miezi kadhaa Pelosi amesita kufungua rasmi mashtaka ya kumuondoa madarakani Rais Trump kufuatia shutuma za awali za kuingilia kati sheria kuchukua mkondo wake kutoka kwenye ripoti ya mwendesha mashtaka maalumu Robert Mueller juu ya Russia kuingilia kati uchaguzi mkuu wa Marekani mwaka 2016. \n Lakini katika siku za karibuni shinikizo limeongezeka kwa Pelosi kufuatia ripoti kwamba Trump alimtaka Rais wa Ukraine Volodymyr Zelenskiy kumchunguza mgombea urais wa Democratic na Makamu Rais wa zamani Joe Biden juu ya ajira yenye malipo ya juu aliyokuwa nayo mtoto wake wa kiume Hunter Biden katika kampuni moja ya gesi ya Ukraine. \n Biden amekuwa mgombea anayeongoza kwa uteuzi wa urais kupitia Democratic na mpinzani anayeweza kumkabili Trump katika uchaguzi wa 2020. \n Trump alisema atatoa Jumatano taarifa kamili ya maandishi iliyorekodiwa juu ya mazungumzo yake ya simu mwezi Julai na Rais Zelenskiy. \n Lakini Pelosi na wa-Democratic wengine wanasema kuna mengi kwenye shutuma hii dhidi ya Trump zaidi ya mazungumzo ya simu. \n Trump alithibitisha alimwambia mfanyakazi wake kuhodhi dola milioni 400 za msaada kwenda Ukraine siku kadhaa kabla ya mazungumzo ya simu ya mwezi Julai. Wa-Democratic wanataka kujua kama Trump alimshinikiza Zelenskiy kufanya uchunguzi kwa Biden, akijua fika kwamba serikali ya Ukraine inahitaji sana msaada wa Marekani. Alisema alizuia fedha hizo mpaka nchi nyingine ikiwemo zile za Ulaya pia zinatoa msaada kwa Ukraine. \n Mzozo wa hivi sasa ulianza wiki iliyopita wakati ripoti zilipoibuka kwamba mtu ambaye hajatajwa jina kutoka timu ya ujasusi wa taifa ametoa siri za serikali na kuwa makini kuhusu mifululizo ya hatua ndani ya utawala wa Trump. Wanajumuisha kile hivi sasa kinachojulikana kuwa mazungumzo ya simu ya Trump na Zelenskiy. \n Mtu huyu aliwasiliana na Inspekta Jenerali wa ujasusi ambaye aliyaita malalamiko hayo ni makubwa na ya dharura. \n Lakini kaimu mkurugenzi wa idara ya taifa ya upelelezi Joseph Maguire amekataa kukabidhi ripoti ya Inspekta Jenerali kwa bunge ambapo sheria inamtaka kufanya hivyo. \n Mwenyekiti wa kamati ya upelelezi bungeni Adam Schiff alisema Jumanne kwamba mwanasheria wa mtu aliyetoa siri za serikali alimfahamisha Schiff kwamba mtu huyo anataka kukutana na kamati. Schiff alisema kwamba mkutano utafanyika haraka iwezekanavyo wiki hii.. ##
Ndege ya jeshi la Iran ya mizigo Boeing 707 ambayo ilikuwa imebeba nyama kutoka Kyrgyzstan imeanguka Jumatatu ilipokuwa inajaribu kutuwa magharibi mwa mji mkuu wa Iran, na watu 15 walio kuwa ndani yake wamepoteza maisha na mtu mmoja tu ndiye aliye salimika, vyombo vya serikali vimesema. \n\nShirika la habari la AP limeripoti kuwa ajali hiyo ya ndege imeshuhudia janga jingine la hivi karibuni la usafiri wa anga, ambapo ilikuwa na matumaini ya kubadilisha ndege zake kongwe kwa kununua mpya chini ya masharti ya makubaliano ya nyuklia ya 2015 baina yake na mataifa yenye nguvu duniani. \n Lakini badala yake, kilicho tokea ni kujitoa kwa Rais Donald Trump kutoka katika makubaliano hayo mwezi May, ambapo kumezuia bilioni za dola katika mauzo yaliyo kuwa yamepangwa na kampuni ya Airbus na Boeing kuiuzia ndege Jamhuri ya Kiislam ya Iran, na hivyo kusitishwa huko kumeongeza hatari kwa abiria wanao safiri kwa ndege nchini Iran. \n Ndege hiyo, ambayo ina fanya shughuli za kiraia, ilikuwa inajaribu kutuwa katika hali ya dharura majira ya saa mbili na nusu asubuhi, Jumatatu, katika uwanja wa ndege wa Fath, uwanja ambao uko chini ya mamlaka ya majeshi ya Revolutionary Guard. Ndege hiyo ilitoka nje ya njia yake wakati inatua, na kugonga uzio na kuingia katika makazi ya watu.  Televisheni ya serikali ya Iran ilionyesha picha za makazi hayo yaliyo chomeka na kuwa majivu na mabaki ya ndege yakiwa ardhini katika eneo karibu na makazi hayo. Moto mdogo ulikuwa unaendelea kuwaka pembeni ya ndege hiyo. \n Ndege hiyo ilikuwa inatarajiwa kutuwa katika uwanja wa ndege wa kimataifa wa Payam, karibu na ajali hiyo kiasi cha kilomita 40 (maili 25) magharibi mwa Tehran, mji mkuu wa Iran.. ##
Wizara ya ulinzi ya Uturuki imetangaza kuwasili kwa sehemu ya kwanza ya shehena ya mfumo wa silaha za ulinzi wa anga aina ya S-400, kutoka Russia. \n\nNdege ya mizigo ya Russia, iliwasili ikiwa imebeba shehena ya mfumo wa silaha hizo katika uwanja wa ndege wa kijeshi wa Murted, Ankara. \n Silaha hizo kutoka Russia, za kwanza kuuzwa kwa mwanachama wa Umoja wa Kujihami wa Ulaya, Nato, imesababisha wasiwasi kwamba Uturuki inakaribia ushawishi wa Moscow. \n Uturuki ilikuwa imekataa kuzingatia masharti ya Marekani kujiondoa kwenye mkataba huo, ulioripotiwa kugharimu zaidi ya dola bilioni 2. \n Imetayarishwa na mwandishi wetu Washington, DC. ##
Mahakama ya katiba nchini Burundi Alhamisi iliidhinisha matokeo ya uchaguzi wa Mei 20 mwaka huu kama yalivyotangazwa na tume ya uchaguzi ya nchi hiyo. \n\nHiyo inamaanisha kwamba Évariste Ndayishimiye ndiye mshindi wa uchaguzi wa urais baada ya kupata asili mia 67 ya kura zote zilizopigwa. \n Katika uamzi huo, mahakama hiyo ilisema kuwa malalamishi ya mgombea kiti cha urais kwa niaba ya chama cha upinzani, Agathon Rwasa, na yale ya kanisa Katoliki wakidai kuwa uchaguzi huo uligubikwa na wizi wa kura na udanganyifu mwingi, hayana msingi. \n Hayo yalijiri baada Rwasa, ambaye pia ndiye kiongozi wa chama cha upinzani, CNL, kuwasilisha hoja zake kwenye mahakama hiyo, akidai uchaguzi uligubikwa na dosari nyingi, zikiwa ni pamoja na wizi wa kura. \n Kulingana na katiba ya Burundi, uamuzi wa mahakama ya katiba hauna rufaa. \n Hata hivyo, awali, Rwasa alinukuliwa na vyombo vya habari akisema kwamba iwapo hatapata haki kwenye mahakama ya katiba, atawasilisha malalamishi yake kwa mahakama ya Jumuiya ya Afrika Mashariki nchini Tanzania. \n Kwa mujibu wa tume ya uchaguzi ya Burundi, Rwasa alipata asili mia 22.42. \n Hafla ya kuapishwa kwa Ndayishimiye kama rais itafanyika tarehe 26 mwezi Agosti, ambapo pia ataanza muhula wa miaka 7, kulingana na Katiba ya Burundi. \n -Imetayarishwa na Patrick Nduwimana, VOA, Washington DC.. ##
Baraza jipya la utawala wa mpito nchini Sudan limeapishwa Jumatano, na kumteua waziri mkuu, hatua muhimu katika kurejesha utawala wa kiraia nchini humo.Baraza hilo lenye wajumbe 10, linaapishwa  leo. \n\nBaraza hilo linachukuwa nafasi ya baraza la utawala wa muda la kijeshi, lililoshikilia nchi, baada ya miezi ya maandamano yaliyokuwa na athari mbaya yaliyopelekea kuanguka kwa utawala wa kiongozi wa mda mrefu Omar al-Bashir. \n Jenerali Abdel Fattah al-Burhan, aliyekuwa kiongozi wa baraza la kijeshi, ameapishwa katika nafasi ya uwenyekiti wa baraza jipya. \n Jenerali huyo ataongoza Sudan kwa muda wa miezi 21 katika serikali ya mpito itakayohudumu kwa kipindi cha miezi 39, kabla ya madaraka hayo kurejeshwa mikononi mwa raia. \n Abdalla Hamdock, ameteuliwa kuwa waziri mkuu, baada ya jina lake kuidhinishwa na upinzani wiki iliyopita. Kabla ya uteuzi huu alikuwa mchumi katika kamisheni ya Uchumi ya Umoja wa Mataifa kwa ajili ya Afrika. \n Baraza hilo lina wanawake wawili, akiwemo mwakilishi wa wakristo walio wachache Sudan, na itakuwa na jukumu la kuunda serikali na bunge. \n Hatua ya kuundwa kwa baraza la mpito inafuatia makubaliano yaliyosainiwa jumamosi katika hafla iliyohudhuriwa na waakilishi wa nchi kadhaa, na kutoa ishara ya kurejea hali ya utulivu wa kudumu nchini Sudan. \n Viongozi wapya wa Sudan wanatarajiwa kushinikiza kuondolewa marufuku kwa Sudan katika umoja wa Afrika kufuatia maandamano mabaya ya mwezi Juni. \n Baraza hilo pia litakuwa na jukumu la kutaka Marekani kuiondoa Sudan katika orodha ya nchi zinazofadhili ugaidi duniani. \n Imetayarishwa na mwandishi wetu, Washington, DC.. ##
Idadi ya wanao ambukizwa na virusi vya Corona duniani inaendelea kuongezeka na kufikia Ijumaa zaidi ya watu milioni 2.7 na zaidi ya watu 190,000 wamefariki kutokana na janga hilo. \n\nKulingana na Shirika la Afya Duniani, WHO, karibu nusu ya watu waliofariki katika nchi za Ulaya ni watu wanaoishi katika nyumba za kulea watu wazima. \n Akizungumza na waandishi habari hii Ijumaa kutokea mjini Copenhagan mwakilishi wa WHO katika nchi za Ulaya Hans Kluge amesema huko Ulaya, Itali, imeshuhudia idadi ya waliopona kwa siku imezidi idadi ya waliofariki kwa mara ya kwanza tangu kuanza kwa janga hilo nchini humo. \n Uturuki imeshuhudia kuongezeka kwa wagonjwa kufikia watu laki moja siku ya Alhamisi na kuwa nchi ya saba duniani yenye wagonjwa wengi ikiipita Iran huko mashariki ya kati. \n Wakati huohuo Rais Emmanuel Macron wa Ufaransa amepongeza uamuzi wa viongozi wenzake wa Umoja wa Ulaya kwa kufikia maridhiano juu ya mpango wa kuokoa uchumi wa nchi zao kutokana na athari za janga la virusi vya Coorna. \n Viongozi wa EU wamaitaka kamisheni ya umoja huo kutayarisha mpango wa dharura wa pamoja kukabiliana na athari za janga la virusi vya corona na kuunganisha mfuko wa dharura kupambana na janga hilo katika bajeti ya muda mrefu ya 2021. \n Viongozi hao walikubaliana jana kimsingi wakati wa mkutano kupitia teknolojia ya mawasliano kwa video juu ya bajeti hiyo kwa kuidhinisha mpango wa dola bilioni 587 uliotayarishwa na mawaziri wa fedha wa EU ili kunusuru makampuni ya ulaya na wafanyakazi wake.  \n Imetayarishwa na mwandishi wetu, Washington, DC. ##
Wanaharakati wa haki za wanawake wanasema licha ya juhudi kubwa zilizochukuliwa kutekeleza na kuimarisha haki za wanawake kote duniani mnamo miongo ya hivi karibuni, bado maendeleo yamekuwa yakipatikana pole pole.  \n\nKuwa mujibu wa Umoja wa Mataifa, wanawake wanaendelea kudharauliwa, kulipwa mishahara ya chini kuliko wanaume, kunyimwa nafasi nzuri za kuendelea mbele pamoja na kuendelea kushuhudia aina mbali mbali za unyanasaji na ghasi kote duniani. \n Mashirika ya kimataifa na watetezi wa haki za wanawake wanatoa wito mwaka huu wa kuwepo usawa wa jinsia na kutokomeza hatimae ghasia dhidi ya wanawake na wasichana kote duniani. \n Lengo la siku hii \n Siku ya kimataifa ya wanawake ilitangazwa kwa lengo la kusherehekea mafanikio ya wanawake katika uchumi, masuala ya kijami na kisiasa. Vile vile UN ilitaka siku hiyo itumike kuhamasisha haki za wanawake ambazo wanaharakati wanasema zingali nyuma bado kama anavyoeleza katibu mkuu wa Umoja wa Mataifa (UN) Antonio Guterres.  \n Katibu Mkuu wa UN \n Katibu Mkuu wa UN anasema : Haki za binadamu haziwezi kukamilika bila ya haki za kibinadamu za wanawake. Na mnamo mwaka huu ambayo inaadhimisha miaka 25 tangu tangazo la Bejing, tumeshuhudia juhudi za kurudisha nyuma haki za wanawake. Hiki kiwango cha kushtusha cha ubaguzi dhidi ya wanawake, mashambulio dhidi ya watetezi wa haki za wanawake, pamoja na kupitisha sheria na sera zinazosababisha uwonevu na kuwateng wanawake." \n Mkutano wa Beijing \n Mnamo mwaka 1995 mataifa 189 yaliidhinisha tangazo la Bejing lililoandaa ajenda ya kimataifa kwa ajili ya maendeleo ya usalama na uchumi wa wanawake. Miongo kadhaa baadae, UN unaripoti kwamba kungali na viwango vya juu vya ghasia, unyanyasji na ubaguzi dhidi ya wanawake. Dk Chantal de Jonge rais wa taasisi ya wanawake katika usalama wa kimataifa, anasema hii yote inatokana na kukosekana kwa wanawake katika nafasi muhimu za madaraka.  \n Dkt Chantal de Jonge Oudraat, Rais wa taasisi ya wanawake katika usalama wa kimataifa WIIS. \n Wanawake wapewe nafasi ya uamuzi \n Ni sehemu moja tu ya jamii ambayo imekuwa ikichukua uamuzi kuhusiana na masuala haya. Na ndio maana ni muhimu kuwaweka wanawake kwenye meza ya kufanya maamuzi. Si jambo la ajabu ni lazima tuwaalike. Ni lazima tuwape nafasi ya kupaza sauti zao.  \n Ripoti ya UN \n Hata hivyo Ripoti ya Shirika la UN kwa ajili ya Wanawake, Plan International na UNICEF inaonesha kumekuwepo hata hivyo na maendeleo fulani kwa wanawake na wasichana hasa katika nyaja ya elimu. \n Lakini Patty Alleman mtaalamu muandamizi wa masuala ya jinsia na maendeleo kwenye shirika la umoja wa mataifa inyoshughulikia watoto akizungumza kwa Skype anasema maendeleo hayo hayatoshi.  \n Patty Alleman mtaalamu muandamizi wa masuala ya jinsia na maendeleo, UNICEF anachambua baadhi ya changamoto akisema : "Tunazingatia elimu, hatari za ghasia, tunaangazia suala la hedhi. Kuna mambo mengi na ninadhani ukiangalia kwa ujumla, kwa hakika hakuna nchi yeyote duniani iliyofanikiwa kufikia usawa katika mambo hayo yote.  \n Ripoti hiyo ina sisitiza kwamba hali katika nchi za kusini mwa janga la Sahara ndio inatia wasi wasi mkubwa zaidi.  \n Kauli ya UNICEF \n Patty Alleman mtaalamu muandamizi wa masuala ya jinsia na maendeleo, UNICEF anasema : "Hebu angalia kiwango cha ndowa za utotoni, kimebadilika kidogo kutoka mtoto mmoja 1 kuolewa kati ya nne kupunguka na kua moja kati ya tano, na nyingi zinatokea Afrika. Hali ni sawa inapohusu wanafunzi kutoka shule ya msingi kuelekea sekondari, tungali tuna idadi ndogo kabisa afrika ya wasichana kubaki shule na kupata maarifa wanayohitaji kufanikiwsa katika maisha yao." \n Itahitaji utawala bora kuweza kushughulikia masuala haya anasema balozi aliyestahafu Phillip Carter. \n Balozi Phillip Carter Rais wa shirika la Mead Hill anasema : "Huwezi kupuuzi asili miam 50 ya wakazi na kutarajia maendeleo hasa katika upande wa kiuchumi, kijami na Amani." \n   \n Imetayarishwa na mwandishi wetu, Abdushakur Aboud, Washington, DC.. ##
Kiongozi wa chama cha mrengo wa kati cha Bulu na nyeupe cha Israel Benny Gantz, anasema leo ni siku ya masikitiko makubwa kwa Israel.  \n\nHii ni baada ya Wizara ya Sheria kutangaza kesi ya Waziri Mkuu Benjamin Netanyahu itaanza kusikilizwa tarehe 17 march, wiki mbili baada ya uchaguzi mkuu. \n Netanyahu ambaye ni Waziri Mkuu aliyebaki madarakani kwa muda mrefu anakuwa kiongozi wa kwanza wa nchi hiyo kufunguliwa mashtaka akiwa madarakani. \n Netanyahu anatuhumiwa kwa ubadhirifu wa mali ya umma, kuchukua hongo na kukiuka kiapo chake. Hata hivyo Netanyahu amekanusha kuhusika na makosa yote hayo. \n Katika tamko, Wizara ya Sheria imesema Jaji Rivka Friedman-Feldman atasoma mashtaka hayo mjini Jerusalem, wakati Netanyahu akiwa mahakamani. \n Kesi hiyo ikiwepo uwezekano wa kukata rufaa kadhaa, inaweza kuchukua miaka mingi. \n Chini ya sheria za Israel waziri yoyote wa serikali anaeshtakiwa kwa kosa la uhalifu lazima ajiuzulu. Lakini hii haimhusu Waziri Mkuu na hivyo kama chama chake cha likud kitapata ushindi wa kutosha kitaunda serikali.. ##
Kufuatia shambulizi la anga lililofanywa na Marekani kumuua kiongozi wa Jeshi maalum la Quds la Iran nchini Iraq wito umetolewa na pande mbili moja ikitaka nchi hiyo kujizuia na wengine wakitaka ilipize kisasi. \n\nWaziri wa Mambo ya Nje wa Iran Mohammad Javad Zarif ameyaita mauaji hayo ya Jenerali Qassem Soleimani “ni kitendo cha kigaidi na kinaingilia uhuru wa nchi ya Iraq.” \n Wizara ya Ulinzi \n Wizara ya Ulinzi ya Marekani imetetea hatua hiyo ya kumuua Soleimani kwa sababu “alikuwa anajihusisha na mipango ya kuandaa mashambulizi dhidi ya wanadiplomasia na wafanyakazi wa Marekani walioko Iraq na maeneo yote.” Jenerali huo alikuwa ni mwanamikakati muhimu wa kivita kwa taifa la Iran.  “Kufa shahidi kwa Soleiman kutaifanya Iran kuwa na maamuzi muhiimu katika kupinga kuenea kwa uvamizi wa Marekani na kutetea maadili yetu ya Kiislam,” Rais wa Iran Hassan Rouhani amesema katika tamko lake. “Bila ya mashaka yoyote, Iran na nchi nyingine zinazotafuta uhuru wake katika eneo la Mashariki ya Kati watalipiza kisasi. \n Spika wa Baraza la Wawakilishi \n Wakati huohuo Spika wa Baraza la Wawakilishi Nancy Pelosi amesema shambulizi hilo limefanywa “bila ya kutaka ushauri kutoka Bunge la Marekani na ni kitendo cha hatari “kinachoweza kuchochea kuongezeka kwa hali ya hatari yenye uvunjifu wa amani.” Amesema “Marekani – na dunia – haitaweza kuhimili kuwepo ongezeko la migogoro hadi kufikia hali isiyoweza kupatiwa suluhu. \n Waziri wa Mambo ya Nje wa Uingereza, Dominic Raab amezitaka pande zote katika mgogoro huo kupunguza mvutano. \n Kikundi cha Hamas \n Msemaji wa kikundi cha Hamas cha Palestina amesema kuuawa kwa jenerali “kunafungua milango ya kila kinachowezekana kufanyika katika eneo hilo, na siyo tena kuwepo utulivu na amani.” Bassem Naim amesema “Marekani ndiyo inayohusika na hilo.” \n China \n Msemaji wa serikali ya China alisema kuwa China “inapinga utumiaji wa majeshi katika mahusiano ya kimataifa.” Ameongeza, “tunazitaka pande zote husika, na hasa Marekani, kujizuia na kupunguza kuongezeka kwa mgogoro huo.” \n Baraza la Seneti \n Seneta wa Marekani Jim Risch, Mwenyekiti wa Warepublikan katika kamati ya Seneti ya Mambo ya Nje amesema kupitia ujumbe wa Twitter kuwa “leo haki imefanyika,” akiongeza, “Kama nilivyokuwa nimeionya serikali ya Marekani huko nyuma, wasifanye makosa kuchukulia kujizuia kwetu kuchukua hatua katika mashambulizi walioyafanya siku za nyuma kuwa ni udhaifu wetu.” \n “Huu ni uchochezi mkubwa wa mgogoro huu katika eneo ambalo tayari ni hatarishi,” amesema Makamu wa Rais wa zamani wa Marekani Joe Biden, mgombea kwa urais wa Chama cha Demokrat. \n Rais Trump \n Rais wa Marekani Donald Trump, anasema Biden, “amerusha baruti katika moto, na anajukumu la kutoa maelezo kwa watu wa Marekani juu ya mkakati na mpango wa kuhakikisha vikosi vyetu na wafanyakazi wa ubalozi, watu wetu na maslahi yetu, yote hapa nchini na nchi za nje, na washirika wetu katika eneo lote la Mashariki ya Kati na maeneo mengine. \n Moshen Rezaei, kamanda wa zamani wa kikosi cha jeshi la Mapinduzi la Iran, amesema “italipiza kisasi kwa nguvu zote dhidi ya Marekani.”. ##
Wakati timu za wanaokabiliana na Ebola wakihangaika kudhibiti mlipuko wa ugonjwa huo huko Jamhuri ya Kidemokrasia ya Congo, DRC, mawaziri wa afya wa Jumuiya ya Afrika Mashariki (EAC) wanasema wanatambua hatari zake na wanatathmini kuanza kutumia chanjo ya Ebola iliyoko katika majaribio. \n\nKatika kipindi cha hivi karibuni, vituo vinavyo tibu Ebola DRC vimekuwa vikishambuliwa na hivyo wafanyakazi wanaokabiliana na ugonjwa huo wameshindwa kufikia maeneo yenye milipuko. \n Vyanzo vya habari Afrika Mashariki vimeripoti kuwa hivi sasa nchi sita, hasa zile zilizoko mpakani na majimbo ya Kivu Kaskazini na Ituri nchini DRC, ambako milipuko ya ugonjwa huo iliendelea kwa kasi, wanakabiliana na vikwazo vyote kuhakikisha wanaweza kwa ufanisi kufikisha matibabu pale ambapo imethibitishwa Ebola ipo. \n Uganda, Burundi na Rwanda ni maeneo yaliyo na hatari kubwa ya maambukizi, wakati baadhi ya sehemu za Sudan Kusini na Tanzania ambayo yako karibu na miji iliyoko mpakani yanakabiliwa na hatari ya wastani ya maambukizo hayo. \n Gazeti la The East African limemnuku Kaimu Mkuu wa Idara ya Afya kwenye Sekretarieti ya EAC Arusha, Dr Michael Katende akieleza uamuzi wa kutumia chanjo ya Ebola. \n Amesema ni jambo la busara kuwakinga wafanyakazi walioko mstari wa mbele kukabiliana na ugonjwa huu pamoja na wilaya zinazokabiliwa na tishio la maambukizi. \n “Ilivyokuwa ni kinga ambayo inaonyesha matumaini zaidi kuliko nyingine, ni bora kuwa na kitu ambacho kinakupa kinga kuliko kutokuwa na kinga yoyote kabisa,” amesema.. ##
Ikiwa umebaki chini ya mwezi mmoja kabla ya wananchi wa Afrika Kusini kupiga kura kumchagua rais mpya, wakazi wa vitongoji wenye mapato ya chini, wanahasira kutokana na maisha yao duni na ukosefu wa huduma za msingi. \n\nMapema mwezi huu wakazi wa kitongoji kimojawapo cha Johannesburg cha Alexandra, waliandamana wakilalamika juu ya maisha mabaya na kusema hawatoshiriki kwenye uchaguzi Mei 8, 2019. \n Wakati huohuo Rais Cyril Ramaphosa anaegombea muhula wake wa kwanza anaahidi mageuzi makubwa. \n Rais Ramaphosa \n Lakini Rais Cyril Ramaphosa anasisitiza kuwa : Ni lazima tujibu machungu na maisha magumu wanaoshuhudia watu wetu hapa. Hata hivyo wakazi wengi hapo hawaamini mambo yatabadilika. \n Chama cha ANC kilichoko madarakani tangu uhuru wa Afrika Kusini 1994, kina viti 249 sawa na asilimia 62 ya viti 400 vya bunge. Wakati Chama kikuu cha upinzani cha DA kina asilimia 22. \n Wachambuzi wa siasa wanasema kuwa bado chama cha ANC kinaamini kuwa upinzani sio tishio kwa chama tawala. \n Kampeni zapamba moto \n Wakati kampeni zikipamba moto kabla ya uchaguzi wa Mei 8, 2019, wakazi wengi wa Alexandra hawana imani tena na chama tawala cha African National Congress na wengine hawana pia imani na chama kikuu cha upinzani cha Democratic Alliance kilichochukua udhibiti wa jiji la Johanesburg tangu 2016. \n Kero za wananchi  \n Johanna Ditsela mkazi wa kitongoji hicho anasema huwenda hatopiga kura. \n "Mimi ninahitaji kazi na ninahitaji nyumba kwa ajili ya watoto wangu , ili niweze kuwalea katika nyumba yenye hadhi nilikuwa na matumaini kwamba siku moja nitakapofariki nitawaachia wanangu makazi ya heshima," amesema.. \n Ditsela mwenye umri wa takriban miaka 50 ameishi katika kitongoji cha Alexandria kwa miaka 30 katika nyumba ya mabati pamoja na watoto wake watano kando ya mtaro wa maji machafu. \n NontsikeleloThinto mkazi mwengine wa kitongoji hicho anasema hata Ramaphosa akiwatembelea hatoweza kuleta mabadiliko yeyote \n Anaeleza kuwa : "Ramaphosa inabidi atuambie kile tunachotakiwa kufanya. Angalia mahali ninapoishi. Hiki ni kibanda cha chumba kimoja na ninaishi na watoto wangu . kwa mfano mtoto moja akitaka kukoga inatulazimu tutoke nje, mumewangu akikoga watoto wanatoka nje. Maisha gani haya na sote hatuna kazi." \n Juhudi za Ramaphosa \n Ramaphosa amekuwa akihudhuria kampeni usiku na mchana kuwarai wapiga kura milioni 27 kumpatia nafasi nyingine na kukichagua chama chake cha ANC. \n Katika kampeni zake kiongozi huyo aliyechukuwa madaraka baada ya aliyemtangulia Jacob Zuma kulazimika kuacha madaraka kutokana na kashfa za rushwa mwaka 2018, amekuwa akiahidi nyumba mpya, kompyuta mashuleni na maisha bora. \n Imetayarishwa na Mwandishi wetu, Abdushakur Aboud, Washington, DC. ##
Tanzania iko katika mchakato wa kupiga marufuku utengenezaji, uagizaji, biashara na matumizi ya mifuko ya plastiki, ambapo utekelezaji wake utaanza Julai, 2019, ikiwa ni hatua kabambe kukabiliana na uchafuzi wa mazingira. \n\nTanzania, inaungana na nchi ambazo hivi karibuni zilipiga marufuku matumizi ya mifuko ya plastiki isiyoweza kuoza inapoingia ardhini na ambayo imetajwa na umoja wa mataifa kuwa miongoni mwa changamoto kubwa za mazingira. \n Kulingana na Umoja wa Mataifa, Kati ya bilioni 9 ya plastiki zinazo tengenezwa kote duniani, asilimia 9 pekee ndio huweza kutumiwa tena na kutokuwa sehemu ya uchafuzi wa mazingira. \n Tanzania inaungana na nchi zaidi ya 60 ambazo tayari zimetangaza kupiga marufuku matumizi ya mifuko ya plastiki. Nchi nyingine ni China, Ufaransa, Kenya, Rwanda na Italia. \n Kenya ndio nchi yenye sheria kali zaidi Afrika Mashariki katika kuzuia matumizi ya mifuko ya plastiki ambapo anayekutikana na mifuko hiyo anakabiliwa na kifungo cha miaka minne gerezani au faini ya dola 40,000. \n Imetayarishwa na mwandishi wetu, Washington, DC.. ##
Wakati huo huo kanisa Katoliki Congo linasema kura zilizokusanywa na timu yake yenye waangalizi 40,000 inaonesha mshindi tofauti kutoka yule aliyetangazwa na tume ya uchaguzi bila ya kusema ni nani \n\nJumuiya ya maendeleo kusini mwa Afrika-SADC ilisema Jumapili kwamba Jamhuri ya kidemocrasi ya Congo-DRC inatakiwa kurudia kuhesabu kura katika uchaguzi wa rais ambapo mgombea mmoja anasema aliibiwa kura. \n Kwa mujibu wa shirika la habari la Reuters uchaguzi wa Disemba 30 mwaka jana ungeleta makabidhiano ya kwanza ya madaraka nchini Congo kwa njia ya kidemokrasia tangu nchi hiyo ipate uhuru miaka 59 na mwanzo wa enzi mpya kufuatia miaka 18 ya utawala wa Rais Joseph Kabila. Lakini mgombea Martin Fayulu anadai kwamba alipata ushindi mkubwa na kwamba mshindi rasmi kiongozi wa upinzani Felix Tshisekedi alikula njama na Kabila ili Tshisekedi atangazwe mshindi. Madai ambayo Tshisekedi na Kabila wanakanusha. \n Kanisa Katoliki Congo linasema kwamba kura zilizokusanywa na timu yake yenye waangalizi 40,000 inaonesha mshindi tofauti kutoka yule aliyetangazwa na tume ya uchaguzi bila ya kusema ni nani. Mabishano ya baada ya uchaguzi kwenye nchi hiyo kubwa yenye utajiri wa madini na watu milioni 80 yamewafanya wengi kukhofia kurudi kwa ghasia za vita vya wenyewe kwa wenyewe ambazo zimeuwa mamilioni ya watu tangu miaka ya 1990.. ##
Kiongozi wa kidini wa dhehebu la Kishia Ijumaa amelaani mashambulizi yaliyo sababisha mauaji dhidi ya waandamanaji wanaopinga serikali, akikemea vikosi vya usalama kwa kutokuchukua hatua zaidi kuzuia machafuko katika viwanja ambako maandamano yanafanyika nchini kote. \n\nWaandamanaji wanane waliuawa wiki hii katika mashambulizi yaliowalenga makundi ya waandamanaji yaliofanywa na wafuasi wa kiongozi maarufu wa kidini Moqtada Sadr, waliokuwa pia katika mji mtukufu wa Najaf – nyumbani kwa kiongozi wa dhehebu la Kishia. \n Katika hutba ya kila wiki ya Ijumaa iliyotolewa na mwakilishi, Kiongozi Mkuu Ayatollah Ali Sistani alilaani umwagaji wa damu kuwa kitu “kinachouma na balaa” na kusema vikosi vya usalama vya taifa ni “muhimu” kwao kuhakikisha nchi “haitumbukii katika shimo la vurugu” \n “Hakuna uhalali wowote kwa vikosi hivyo kuacha kutekeleza majukumu yao katika suala hili, au kwa mtu yoyote kuwazuia kufanya hivyo,” amesema Sistani. \n “Ni lazima watekeleze majukumu ya kuimarisha utulivu na usalama, kuwalinda wanaoandamana kwa amani na maeneo wanayokusanyika, wawatambulishe wale wakandamizaji na wanaojipenyeza kufanya vurugu, na kulinda maslahi ya raia wasifikiwe na wale wote wanaofanya mashambulizi ya hujuma. \n Mapema wiki hii, Sadr amewataka wafuasi wake kuhakikisha shule barabara na ofisi za serikali zinafunguliwa ambazo zilifungwa kwa miezi kadhaa kutokana na maandamano. \n Takriban watu 490 wameuawa katika vurugu zinahusiana na maandamano tangu mwezi Oktoba, wakati maandamano yalipozuka mjini Baghdad na eneo lote la kusini lenye wafuasi wa dhehebu la Kishia waliowengi akishinikiza kufanyika mabadiliko ya viongozi wa kisiasa.. ##
Moja ya habari zilizochukuwa uzito wa juu katika miaka miwili ya urais wa Donald Trump, Alhamisi imeingia katika hatua mpya. \n\nHatua hiyo ni kutolewa kwa taarifa ya uchunguzi alioufanya Mwendesha Mashtaka Maalum Robert Mueller juu ya hujuma ya uchaguzi na madai ya Trump kuzuia sheria kuchukua mkondo wake. \n Mwanasheria Mkuu William Barr, katika mkutano wake na waandishi wa habari Alhamisi amesema kuwa ripoti ya Mwendesha mashtaka maalum inaondoa dhana yoyote ile ya tuhuma dhidi ya Rais Trump juu ya kushirikiana kwake na Moscow na baada ya kuchukuwa madaraka Trump alikuwa hana “nia yoyote ya ufisadi” ya kuzuia sheria kuchukuwa mkondo wake. \n Bunge la Marekani na wananchi wa Marekani kwa mara ya kwanza wamepata fursa ya kuona maelezo ya ripoti hiyo kwa kile ambacho Mueller alikuwa anakifanyia uchunguzi, wakati yeye na timu yake ya wachunguzi wa serikali kuu walipokuwa wanatafuta kujua iwapo kampeni ya Trump au washiriki wake walishirikiana na Russia katika juhudi zake za kuingilia kati uchaguzi wa mwaka 2016, ambao ulimpa ushindi Trump. \n Idara za upelelezi za Marekani mwanzoni mwa mwaka 2017 walifanya tathmini juu ya Russia, wakielekeza uchunguzi wao kwa Rais Vladimir Putin, kuwa aliamuru kampeni ifanyike kuvuruga uchaguzi na alikuwa anakusudia kwamba Trump ashinde. \n Watu ambao wanaifahamu ripoti hiyo ya Mueller ya kurasa 400 ambao waliongea na Magazeti ya Washington Post na The New York Times wamesema waraka uliotolewa Alhamisi utakuwa umepunguzwa kidogo na utatoa maelezo ya kina juu ya tuhuma mbalimbali dhidi ya Trump juu ya kuzuia uchunguzi wa serikali kuu kuhusiana na Russia kuingilia kati shughuli mbalimbali za uchaguzi. \n Wakati huohuo Barr ametoa barua fupi yenye muhtasari wake juu ya mambo aliyoyabaini Mueller, na lililochukua uzito ni kuwa kampeni ya Trump haikushirikiana na Russia na kwa maoni ya Barr taarifa ya uchunguzi wa Mueller hauna ushahidi wa kutosha kuthibitisha madai kwamba rais alizuia sheria kufuata mkondo wake.. ##
Leo ni siku ya wakimbizi duniani. Wakati ulimwengu ukiwa unakabiliwa na changamoto kubwa ya kukabiliana na wimbi la wakimbizi kutokana na migogoro inayoendelea kutokea katika nchi mbalimbali. \n\nKamishna Mkuu wa shirika la Umoja wa Mataifa linalowashughulikia wakimbizi UNHCR Filippo Grandi ameeleza bado kunaudhaifu katika kushughulikia idadi kubwa ya wakimbizi.  \n Grandi amekiri kwamba kile kinachomtatiza ni hali hii ya mazingira ya wakimbizi iliyo na ubaguzi, shutuma na inayowaona wakimbizi, wahamiaji na wakati mwingine raia wa kigeni kuwa maadui. Ni mtazamo ambao wengi wanazingatia kwa sababu ya hofu, lakini haipaswi kuwa hivyo.. \n Amesema licha ya hali hiyo ya watu wengi kupoteza makazi yao kwa sababu ya kukimbia vita,migogoro na ukandamizaji wa haki za binadamu bado inaweza kushughulikiwa . Alitolea mfano ufanisi wa Uganda ambayo imepokea mamilioni ya wakimbizi kutoka Sudan Kusini na Jamhuri ya kidemokrasia ya Congo. \n Grandi amesema kuwa Uganda haina raslimali zote kwa hivyo ukarimu huo haupaswi kupuuzwa na kwamba inapaswa kusaidiwa. Aliongeza kuwa kwa kuiga mfano huo ambao kwasasa unatekelezwa katika takriban mataifa 15, kuna muongozo mpya kwa kusaidia kwa njia bora zaidi mzozo huo wa wakimbizi. \n Ameongeza kuwa shirika la UNHCR limefichua kwamba idadi kubwa ya watu walilazimika kuyakimbia makazi yao mwaka 2018 kwa sababu ya vita, unyanyasaji na migogoro. Shirika la UNHCR lilitoa takwimu Jumatano zinazoonyesha katika kipindi cha mwaka 2018, watu takriban milioni 71 walipoteza makazi yao. \n Kwa mujibu wa idhaa ya habari ya Ujerumani, DW, kabla ya siku ya kimataifa ya wakimbizi, Kamishna huyo alisema, kumekuwa na udhaifu mkubwa katika kushughulikia idadi kubwa ya wakimbizi. \n Aliongeza kuwa wametambua kuwa bara la Ulaya kwa mfano limejipanga kwa idadi ndogo tu ya wakimbizi na kwamba idadi ya wakimbizi ilipoongezeka mwaka 2015, bara hilo halikuwa limejiandaa na wimbi hilo na hivyo kutuma ujumbe usiofaa. \n Grandi aliwashtumu baadhi ya wanasiasa ambao wametumia hali hiyo vibaya na kwamba wametambua kuwa kwa kuwaonyesha watu hawa kuwa tishio watapata uungwaji mkono na kura. Aliongeza kuwa hii ni mbinu isiyostahili ya kulishughulikia suala hili na haitatui tatizo lililoko.. ##
Kwa zaidi ya mwezi mmoja tangu mvutano kati ya nchi za Rwanda na Uganda kujulikana, hakuna mazungumzo ya pamoja yaliyofanyika kati ya nchi hizo mbili, wakati uongozi wa nchi hizo, kwa mapana zaidi, kila mmoja akishikilia msimamo wa uamuzi wa mkakati wake kushughulikia sintofahamu hii. \n\nLakini vyanzo vya habari katika Jumuiya ya Afrika Mashariki (EAC) vinasema kuwa mvutano huu kati ya Rais wa Rwanda Paul Kagame na Rais wa Uganda Yoweri Museveni unaonyesha kuwa kuna matumaini ya kufikia suluhu. \n “…Kuna juhudi za ngazi ya juu kutafuta suluhu ya mgogoro huu. Rais wa Tanzania na Kenya na viongozi wengine katika eneo wanaendelea kuzungumza na viongozi hao wawili… Suala la mgogoro wa Uganda na Rwanda haliwezi kusubiri mkutano rasmi wa viongozi. Litashughulikiwa mapema,” afisa wa ngazi ya juu wa EAC amesema. \n “Nimeanza kuhisi matamko ya Kagame yanaelekea kwenye kutafuta suluhu, na siyo kushambulia kama ilivyokuwa awali,” afisa huyo amesema. \n Mkutano unaofuatia wa viongozi wa EAC umepangwa kufanyika Agosti, 2019, kwa mujibu wa afisa mwandamizi wa sekretarieti ya EAC, lakini “iwapo kuna kitu cha haraka na muhimu, marais wa nchi hizo wanaweza kuitisha mkutano wakati wowote." \n Nje ya utaratibu wa mikutano ya EAC, viongozi hao wawili inawezekana wakakutana katika mikutano ya eneo na ya kimataifa ambayo wanaweza kuwa wanahudhuria. \n Kwa upande mmoja, Kigali imeendelea kueleza kero lake kwa dunia, wakati Kampala imekuwa kwa namna fulani haionyeshi kuchukua hatua yeyote katika kukabiliana na suala hilo, gazeti la Daily Monitor la Uganda limeripoti Jumapili. \n Hata viongozi wa Uganda, ambao mwanzoni mwa mgogoro huu walionyesha utashi wao wa kuzungumza na wenzao wa upande wa Rwanda juu ya kujibu madai yaliyotolewa dhidi ya Uganda, tangu wakati huo wamejizuia kufanya hivyo, vyanzo vya habari vimeeleza. \n Kuanzia Februari 27, Rwanda ilifunga mipaka yake kwa kuzuia bidhaa za Uganda kuingia nchini humo, na tangia wakati huo imewakataza raia wake kusafiri kwenda Uganda, ikidai kuwa wananchi wake wanakamatwa kinyume cha sheria na kuteswa nchini Uganda. \n Mwezi mmoja baada ya tukio hilo, hakuna mkutano wowote uliokuwa umetayarishwa katika ngazi yeyote uliotangazwa, na vyanzo vya habari vinasema hakuna mkutano kama huo uliokuwa umepangwa.. ##
Meya wa London Sadiq Khan amesema wiki hii kifo cha George Floyd kinabidi kumulika ukosefu wa usawa na ubaguzi wa rangi kote duniani.  \n\nAkitoa hoja juu ya ubaguzi huo amesema siyo tu uko Marekani na kwamba bado watu weusi huko London hadi leo hawana nafasi sawa na raia wengine.  \n "Na ndio muhimu tujielimishe juu ya tatizo hili na kufahamu kile kinachowafikia ndugu zetu weusi. Na kwa hakika ubaguzi wa rangi unatendeka kwa njia mbali mbali," ameeleza meya huyo. \n Marekani \n Wakati huo huo maandamano ya kutaka mageuzi katika mfumo wa polisi na sheria kandamizi pamoja na kukomeshwa ubaguzi wa rangi Marekani yanafanyika kwa amani kwa zaidi ya siku 10 sasa tangu kufariki kwa Mmarekani mweusi George Floyd alipokuwa anashikiliwa na polisi mjini Minneapolis. \n Siku ya Alhamisi ibada ya kwanza kati ya tatu ilifanyika katika mji wa Minneapolisi na kuhudhuriwa na familia wanaharakati na maafisa wa serikali ya mji huo. Ibada ya maziko ya George Floyd yamepangwa kufanyika mjini Raeford, North Carolina Jumamlosi na maziko yatafanyika Jumanne.  \n Al Sharpton aahidi maandamano kuendelea \n Kiongozi mkongwe wa kutetea haki za kiraia hapa Marekani Al Sharpton, amehidi kwamba maandamano ya wananchi yataendelea hadi “watakapofanikiwa kubadili kabisa mfumo wa sharia hapa nchini.” \n Kiongozi huyo alisema hayo wakati zaidi ya watu 100 waliungana katika ibada ya maombolezi mjini Minneapolis kwa ajili ya George Floyd.  \n "Kile kilichomfikia Floyd kinatokea kila siku katika nchi hii yetu ikiwa ni katika huduma za elimu na afya na katika kila fani ya maisha ya Wamarekani. Wakati umefika kwa sisi kusimama kwa jina la George na kusema ondoa goti lako kwenye shingo letu," Al Sharpton mtetezi haki za kiraia Marekanialisisitiza. \n Siku hiyo hiyo ya Alhamisi, maseneta wa chama cha Democratic katika bunge mjini Washington walikusanyika kuomboleza kwa ajili ya George Floyd. Seneta wa New Jersy Cory Booker, amesema wanatowa heshima zao kwa wale wote walouliwa na polisi hivi karibuni. \n Cory Booker Seneta wa New Jersey alisema : Leo tumekusanyika hapa kwa maombolezi sio tu ya kifo cha kikatili, bali pia kutoa heshma kwa maisha yake George Floyd. Hivi sasa tunasita kwa dakika nane na sekunde 46 kumkumbuka George Floyd.  \n Maandamano yanaendelea kwa amani \n Hiyo ilikuwa moja kati ya ibada mbali mbali inayofanyika hapa nchini wakati maandamano yanaendelea kwa amani na utulivu kukiwa na ghasia za hapa na pale katika baadhi ya miji, lakini si sawa na zilizoshuhudiwa wiki iliyopita. \n Hapa Washington waandamanaji walikuta uzio mkubwa umewekwa nje ya White house kuwazuia kuingia kwenye uwanja maarufu wa la Fayette. Hata hivyo waandamanaji walibakia hapo hadi muda wa amri ya kutotoka nje kuanza saa tano usiku. \n Maandamano yaungwa mkono duniani \n Wakati maandamano yakiendelea hapa Marekani waandamanaji wamekuwa wakijitokeza katika mataifa mbali mbali kuanzia Australia ambako kwa wiki nzima wamekuwa wakiandamana na siku ya Alhamisi wakuu wa serikali wamejaribu kuzuia maandamano makubwa yanayopangwa kufanyika Jumamosi mjini Sydney, kwa madai ya hofu ya kuenea kwa virusi vya corona.  \n Waziri mkuu wa jimbo la New South Wale, Gladys Berejiklian, anataka mahakama kuu kutangaza maandamano hayo yanakwenda kinyume cha sheria.  \n Hayo yakiendelea maandamano yamendelea kufanyika Ijuma katika miji mbali mbali ya dunia, huko Asia waandamanaji wa Korea Kusini walikusanyika kudaia haki kutendeka kwa ajili ya Floyd. Wakati wakazi wa Beirut, Lebanon na Ukanda wa Gaza, watu waliwaunga mkono wamarekani katika kutaka kukomeshwa ubaguzi wa rangi.. ##
Balozi wa China nchini Tanzania Wang Ke amewahakikishia Watanzania kuwa ndugu zao waishio nchini humo wako salama. \n\nAmefafanua kuwa wanafunzi wanaosoma katika vyuo vilivyoko Wuhan wako katika uangalizi kuhakikisha vyuo hivyo vimeendelea kuchukua tahadhari kubwa kuwakinga wasipate maambukizi ya virusi vya Corona. \n Ugonjwa huo unaosababishwa na virus vya Covid - 19 tayari imesababisha vifo 2946. \n Balozi Wang Ke ametoa kauli hiyo mjini Dar es Salaam alipokuwa akitoa taarifa kamili kuhusiana na ugonjwa huo ambao mpaka sasa umesababisha maambukizi kwa wagonjwa 80,000 huku bara la Afrika likitajwa kuwa na wagonjwa 9. \n Amewatoa hofu watanzania na kusema kwamba ubalozi wa Tanzania nchini China umekuwa ukifanya mawasiliano ya mara kwa mara na vyuo wanavyosoma watanzania ili kujiridhisha kuhusu ya usalama wao. \n Balozi Wang Ke amesema kwa sasa maambukizi ya ugonjwa huu yamekuwa yakipungua na kuonyesha matumaini makubwa, ambapo amasema hali hii imetokana na uongozi madhubuti uliopo nchini humo. \n Akizungumzia athari za kiuchumi amekiri taifa hilo kupata mtikisiko kufuatia kusimama kwa shughuli za uzalishaji na kukosekana kwa mwingiliano wa kibiashara. \n Lakini ameeleza matumaini yake kuwa mara ugonjwa huo utakapoisha shughuli za kiuchumi zitaendelea kama kawaida. \n Imetayarishwa na mwandishi wetu, Washington, DC.. ##
Rais wa Jamhuri ya Kidemokrasia ya Congo (DRC) Felix Tshisekedi amemteua Sylvestre Ilunga Ilukamba kuwa Waziri Mkuu, kwa mujibu wa tamko la Ikulu lililotangazwa na televisheni ya taifa Jumatatu. \n\nIlukamba anachukuwa nafasi ya Bruno Tshibala aliyetumikia nafasi ya waziri mkuu tangu April 7 mwaka 2007, chini ya utawala wa rais mstaafu Joseph Kabila. \n Kwa mujibu wa Shirika la Habari la Reuters Ilukamba kabla ya uteuzi huu alikuwa Mkuu wa Kampuni ya Reli ya Taifa nchini Congo inayojulikana kama SNCC. Pia aliwahi kuwa Waziri wa Fedha wakati wa utawala wa Mobutu Sese Seko. \n Wakati huo huo, maelfu ya watu Jumatatu wamemlaki kwa shangwe na vigelegele Moise Katumbi, mpinzani mkuu wa Rais mstaafu Joseph Kabila, alipowasili leo kwenye uwanja wa ndege mjini Lubumbabshi, akirejea nyumbani kutoka uhamishoni. \n Katumbi mwenye umri wa miaka 54, mwanasiasa pia mfanyabiashara alikuwa gavana wa jimbo la Katanga kwa muda mrefu. Katumbi alikataliwa kushiriki kwenye uchaguzi wa Disemba mwaka 2018, baada ya kuhukumiwa kifungo cha miaka 3 jela akiwa nje ya nchi. \n Alikuwa anatuhumiwa kumiliki aridhi kinyume cha sheria, shutma ambazo alizikana. Lakini hukumu hiyo ilifutiliwa mbali na vyombo vya sheria vya DRC. \n Imetayarishwa na Mwandishi wetu, Washington, DC.. ##
Umoja wa Mataifa, UN, umetangaza Ijumaa kwamba mlipuko wa ugonjwa wa malaria nchini Burundi umefikia kiwango cha janga la kitaifa. \n\nKwa mujibu wa taarifa ya UN kuna watu milioni moja na nusu walioambukizwa na ugojwa huo katika kipindi cha miezi miwili ilyopita. \n Shirika la Afya Duniani, WHO, limeeleza kwamba kumekuwepo na watu milioni milioni 5.7 walioambukizwa na malaria tangu mwanzo wa mwaka 2019 na watu 2,700 kati yao wamepoteza maisha. \n Licha ya takwimu hizo serikali ya Bujumbura haijatangaza mlipuko huo kuwa ni janga wala kutoa taarifa yeyote kuhusianana na mlipuko huo. \n Hapo mwezi Agosti idara ya huduma za dharura ya UN (OCHA) ilitangaza kwamba malaria imefika kiwango cha janga la kitaifa, lakini wizara ya afya ya Burundi ilipinga takwimu hizo na kutoa takwimu zake ikieleza kwamba ni watu milioni 4.3 ndio walioambukizwa na watu 1,400 ndio walofariki kwa kipindi cha miaka miwili. \n Imetayarishwa na mwandishi wetu, Washington, DC. ##
Maandamo yamefanyika Jumatano katika jimbo la kusini mwa India la Kerala baada ya wanawake wawili kuingia hekalu la Wahindu na hivyo kuvunja moja ya miiiko ya karne za zamani unaokataza wanawake walo vunja ungo kuingia ndani ya hekalu hilo takatatifu. \n\nPolisi wametumia mabomu ya machozi ya machozi kuwatawanya waandamanaji wenye hasira katika mjii wa Thiruvananthapuram saa chache baada wanawake hao wawili wenye umri ya miaka 40 kuingia ndani ya hekalu la Sabarimala, wakisindikizwa na askari polisi, ikiwa ni ukiukaji wa miiko ya dini hiyo ya Kihindu. \n Mahakama nchini humo imetoa uamuzi wa wanawake kuruhusiwa katika hekalu na kutekelezwa kwa usimamizi wa polisi. \n Maandamano yameripotiwa tena katika miji mingine ya jimbo la Kerala. \n Historia ya nchi hiyo ni kuwa wanawake walio na umri wa kati ya miaka 10 na 50 walipigwa marufuku kuingia hekalu la Sabarimala, \n Hilo linatokana na imani za waumini wa dhehebu hilo la Hindu kwamba wanawake hao wanaweza kuingiza najisi eneo hilo takatifu.. ##
Rais wa Marekani Donald Trump anaonyesha kurejesha ushirikiano na Umoja wa majeshi ya kujihami ya Ulaya ( NATO), akimpongeza kiongozi wake na umoja huo Jumanne wakati wa mikutano yake kadhaa na katibu mkuu. \n\n“Hatua kubwa imefikiwa, “ Trump amesema ya kuboreshwa kushirikiana majukumu kati ya wanachama wa mataifa huru 29 waliosaini mkataba wa NATO, lakini alisema kuwa Ujerumani, ukweli, haichangii kiwango kinachostahiki. \n Trump amesisitiza wasiwasi wake kuwa wakati Marekani inatumia fedha nyingi kuilinda Ulaya, “wao wanatunyonya sisi katika biashara.” \n Trump, akiwa pamoja na Jens Stoltenberg mbele ya Ofisi ya Ikulu ya Oval, amempongeza kiongozi huyo kwa uhadori wake wa kuiongoza NATO. \n “Sisi tunashirikiana vizuri kabisa,” Trump amesema akimsifia waziri mkuu huyo wa zamani wa Norway. \n Rais alijisifia juu ya mchango wake katika kubadilika kwa umoja huo wa NATO ambao siku za nyuma alisema kuwa ulikuwa umepitwa na wakati. \n “Kama mnavyojua wakati nachukuwa madaraka umoja huo ulikuwa hauko vizuri, hivi sasa wanapiga hatua” kwa wanachama wake kufikia lengo la kuchangia asilimia mbili ya pato lao la kitaifa (GDP) katika ulinzi. \n “Lakini nafikiri lazima iwe zaidi ya kiwango hicho,” ameongeza Trump. \n Stoltenberg amemshukuru rais kwa uongozi wake shupavu katika kushirikiana kwenye majukumu,” akiongeza, “sisi tumechukuwa hatua za pamoja kukabiliana na ugaidi na tunawekeza zaidi katika hilo.” \n Trump aliulizwa na mwandishi kuhusu Russia, hasimu wa Vita Baridi ambayo ilipelekea kuundwa kwa umoja huo. \n “Natumai kuwa haitaendelea kuwa ni tishio la usalama. Nafikiri tutaweza kushirikiana na Russia,” amejibu Trump, ambaye kampeni ya uchaguzi wake 2016 ulikuwa umemurikwa na uchunguzi wa miaka miwili uliofanywa na mchunguzi maalum juu ya madai ya kuwa na mafungamano na Moscow. \n Katika mikutano ya baadae iliyofanyika katika Chumba cha Baraza la Mawaziri, Stoltenberg, akiwa upande wa pili mkabala na Trump, alisema Russia imekuwa ikikiuka mkataba wa Silaha za Masafa ya Kati za Nyuklia (INF), akieleza kuwa “Washirika wa NATO wamekuwa wakiunga mkono kikamilifu msimamo wa Marekani juu ya hilo .”. ##
Baada ya kuapishwa Mkuu mpya wa baraza la kijeshi la mpito nchini Sudan Jenerali Abdel Fattah al-Burhan, Ijumaa, kiongozi huyo ameahidi kufanya mabadiliko katika taasisi za iliyokuwa serikali ya Omar al-Bashir. \n\nAl-Burhan ameahidi kuundwa kwa serikali ya kiraia baada ya Ijumaa mkuu wa baraza la mpito la kijeshi Ahmed Awadh Auf kujiuzulu katika hotuba yake iliyorushwa mubashara kupitia televisheni ya taifa. \n Burhani amewahakikishia wananchi kuwa wale wote walioshiriki katika mauaji ya waandamanaji watahukumiwa kisheria na ametangaza pia kuondoa marufuku ya kutembea usiku. Kadhalika ameamuru kuachiwa huru kwa watu wote waliowekwa kizuizini chini ya sheria ya hali ya hatari iliyotangazwa na utawala ulioangushwa. \n Idhaa ya Kiswahili ya Ujerumani imeripoti Jumamosi kuwa taarifa zaidi zinasema kuwa watu 16, wakiwamo wanajeshi, wameuawa katika siku mbili za nyuma tangu vikosi vya jeshi kumuondoa madarakano al-Bashir katikati ya maandamano ya kuipinga serikali yake ya miezi kadhaa. \n Pia imeongeza kuwa Kamati ya Madaktari ya Sudan, ambayo inahusika na maandalizi ya maandamano hayo, imesema watu 13 wameuawa kwa kupigwa risasi Alhamisi, na watu wengine watatu akiwamo mwanajeshi waliuawa Ijumaa. Kamati hiyo imeelza kwamba walikufa "mikononi mwa vikosi vya utawala na wanamgambo wake." \n Vyombo vya habari vimemnukuu Al-Burhan akitoa amri kuwa wafungwa wote wa kisiasa wataachiliwa huru. Burhani ameongeza kwamba serikali ya kiraia itaundwa baada ya majadiliano na upinzani katika kipindi cha mpito ambacho kitadumu kwa muda wa miaka miwili. \n "Natangaza kufanya mabadiliko ya taasisi za dola kulingana na sheria na naahidi kupambana na rushwa pamoja na kuuondoa utawala ulipita," amesema Jenerali Abdel Fattah al-Burhan," amesema siku moja baada ya kuapishwa kama mkuu wa baraza jipya la kijeshi la mpito nchini Sudan. \n Taarifa kutoka jeshi la Sudan zinasema kuwa Mkuu wa Idara ya Usalama wa Taifa (NISS), Salah Mohamed Saleh alikuwa amejiuzulu. Mkuu huyo wa upelelezi ambaye anajulikana pia kama Salah Gosh, alikuwa kiongozi muhimu wa usalama chini ya uongozi wa al-Bashir. \n Wakati huo huo, maelfu ya waandamanaji wamejitokeza Sudan Jumamosi, na kuelekea katika makao makuu ya Jeshi hilo mjini Khartoum, baadhi wakiwa katika magari na wengine wakitembea kwa miguu. \n Hii ni kuitikia wito wa viongozi wa harakati hizi ambao walikuwa wamewataka waendeleze maandamano kwa muda mrefu na ambayo yamepelekea viongozi wawili kujiuzulu katika kipindi cha siku mbili. \n Taarifa za vyombo mbalimbali vya habari nchini Sudan na ulimwenguni zinaeleza kuwa waandamanaji wa Sudan wamesema wanapanga kuendelea kumiminika barabarani hadi pale serikali ya kiraia itakapoingia madarakani. \n Miezi kadhaa ya maandamano yaliyoongozwa na vyama vya wafanyakazi wa taaluma mbalimbali pamoja na asasi za kiraia yalipelekea kuondolowa madarakani kwa kiongozi wa miaka thelthini Omar al-Bashir.. ##
Wakimbizi wa Burundi wanaoishi katika kambi ya Nduta, Mkoani Kigoma wameiomba serikali ya Tanzania kuwahamisha kwenda kambi nyingine iliyoko mbali na eneo hilo ambalo liko mpakani na Burundi. \n\nWakimbizi hao wanadai kwamba kuna wahalifu kutoka Burundi wanaovuruga mara kwa mara usalama kambini humo na kwenye makazi ya Watanzania yalio jirani na kambi hiyo. \n Madai yao ni kuwa hilo limepelekea wakimbizi katika kambi hiyo kushutumiwa kuwa wanahusika na uhalifu huo na baadae wao wanaadhibiwa kwa kurejeshwa Burundi, bila ya hiari yao. \n Wakimbizi hao wa kambi ya Nduta wanasisitiza njia pekee ya kukomesha vitendo hivyo vya uhalifu katika kambi na mjini Kibondo ni kuwahamishia kwenda kambi nyingine mbali sana na mpakani, ndio muarubaini wa kukabiliana na wahalifu wanaovuka mpaka na kujipenyeza ndani ya kambi. \n Wakimbizi wa Burundi karibu laki 4 walikimbilia katika nchi jirani kufwatia mgogoro wa kisiasa uliozuka mwezi April mwaka wa 2015 baada ya hatua ya rais Pierre Nkurunziza ya kuwania muhula mwengine wa tatu. Tanzania ndiyo ilipokea idadi kubwa ya wakimbizi. Kambi ya Nduta pekee inafifadhi Zaidi ya wakimbizi laki moja. \n Wakimbizi hao wanasema kuna ushahidi wakutosha kwamba watu wanaohatarisha usalama katika kambi ya nduta na kwenye makazi jirani zao wanavuka mpaka wa Tanzania, wakitokea kwenye mkoa wa Ruyigi, mashariki mwa Burundi, ambao ni jirani sana na wilaya ya Kibondo. \n Wakimbizi hao wanatoa mfano wa kitendo kilichotokea mwishoni mwa juma lililopita ambapo watu wenye silaha walivuruga usalama mjini Kibondo, na katika makabiliano na jeshi la polisi la Tanzania, baadhi ya waliouwawa katika makabiliano hayo walikutwa kuwa ni raia kutoka Burundi, kama anavyosema mkimbizi huyo anayeishi katika kambi ya Nduta. \n Wakimbizi wanaoishi katika kambi hiyo ambao walitaka majina yao yasitajwe, wamesema kuwa: “Baadhi ya wahalifu wanaokuja kuvuruga usalama hapa kambini na kwenye makazi ya jirani zetu wa Tanzania, wanavuka mpaka kiurahisi wakitokea Burundi." \n Wameeleza mfano wa hivi karibuni ni siku ya Jumamosi ambapo genge la watu wenye silaha waliendesha shambulizi kwenye mji wa Kibondo. Miongoni mwa wahalifu waliouwawa na jeshi la polisi, kuna watu 3 na watatu hao polisi ya Tanzania ilithibitisha kwamba ni raia wa Burundi sababu moja ya waliouwawa alikutwa na kitambulisho kipya cha Burundi”. \n Katika mahojiano na televisheni ya Tanzania, ITV, Jumatano, kamishna wa operesheni na mafunzo katika jeshi la polisi mkoani Kigoma Liberatus Sabas, alisema jeshi la polisi liliuwa majambazi 24 katika majibizano ya kurushiana risasi ya hivi karibuni, na kupokonya silaha 14 za majambazi hao. Afisa huyo wa polisi amesema wahalifu hao ni kutoka nchi jirani ambazo hazina utulivu wa kisiasa. \n Akiongea na sauti ya Amerika, Mkuu wa Mkoa wa Kigoma, Brig General Emmanuel Maganga amejizuia kuthibisha kwamba majambazi waliouwawa na jeshi la polisi mjini kibondo ni raia wa Burundi. Anasema kilicho wazi ni kuwa waliofanya shambulizi hilo la mwishoni mwa juma si raia wa Tanzania. \n Maganga amesema pia kwamba usiku wa jana kuamkia leo, kuna mfanyabiashara aishio ndani ya kambi ya nduta ambae alishambuliwa na genge la majambazi, na polisi wanaolinda usalama wa kambi waliingilia kati ili kukabiliana na majambazi hao. Ima kuhusu ombi la wakimbizi kutaka kuhamishwa mbali na mpaka wa Burundi, Emmanuel Maganga anasema jukumu hilo ni la serikali ya Tanzania. \n Imetayarishwa na Mwandishi wetu Patrick Nduwimana, Washington, DC.. ##
Serikali ya Tanzania Jumanne iliagiza shule na vyuo vyote kuendelea kufungwa kwa muda usiojuliakana kama hatua mojawapo ya kudhibithi maambukizi ya virusi vya Corona. \n\nKatika taarifa kwa vyombo vya habari, waziri mkuu Kassim Majaliwa, alisema kwamba serikali pia imesitisha maadhimisho ya sherehe za mapinduzi zilizokuwa zifanyike April tarehe 26. \n Sherehe za siku ya wafanyakazi (Mei 1) pia hazitafanyika. \n Jumla ya watu 53 wameambukizwa virusi vya Corona nchini Tanzania kufikia wakati tunaandaa ripoti hii, idadi kubwa ikiwa katika mji wa Dar-es-salaam. \n Watu wanne zaidi wamegunduliwa kuambukizwa virusi vya COVID-19 hii leo, jijini Dar-es-salaam. \n Shughuli za michezo pia zitaendelea kusimama. \n Taarifa hiyo inasema kwamba “Rais Dkt. Magufuli ameagiza Shilingi milioni 500 ambazo zilitengwa kwa ajili ya maadhimisho ya miaka 56 ya Sherehe za Muungano zipelekwe kwenye mfuko wa kupambana na COVID-19 wa Serikali ya Mapinduzi ya Zanzibar”, na kuongezea kwamba serikali imeomba msaada wa kifedha kutoka kwa wahisani kusaidia kupamba na Corona. \n  “Elimu ya tahadhari ni muhimu ikaendelea kutolewa kwa wananchi ili waweze kujikinga na maambukizi ya homa kali ya mapafu inayosababishwa na virusi vya corona. Kama si lazima kutoka, wananchi waendelee kutulia majumbani mwao.” Amesema Kassim Majaliwa. \n Wakati huo huo, benki ya dunia imefutilia mbali taarifa inayosambaa kwenye mitandao ya kijamii, inaodai kwamba Tanzania imechukua hatua nzuri zaidi na za kipekee kukabiliana na maambukizi ya virusi vya Corona, ikidai kwamba nchi zingine za Afrika zinatumia mbinu zinazotumika na mataifa ya magharibi. \n Kulingana na taarifa ya Benki ya Dunia, ripoti yake ya Alhamisi April 9, kuhusu athari ya maambukizi ya virusi vya Corona katika nchi za Afrika, haitaji Tanzania mahali popote, wala kuangazia juhudi zinazochukuliwa na nchi hiyo kukabiliana na maambukizi ya virusi hivyo. \n Baadhi ya wataalam wamekosoa ushauri unaotolewa na viongozi Tanzania, ukiwemo kuwataka watu kukusanyika makanisani kwa maombi kama njia ya kushinda nguvu virusi vya Corona. \n Ripoti iliyochapiswa kwenye wavuti wa benki ya dunia, inasema kwamba kiwango cha ukuaji wa uchumi Afrika, kinatarajiwa kushuka kutoka 2.4% hadi -5.1%, ikiwa ndio hali mbaya zaidi ya uchumi kwa mda wa miaka 25, kutokana na janga la maambukizi ya virusi vya Corona. \n Ripoti hiyo vile vile inasema kwamba itagharimu kati ya dola milioni 37 na 79 kwa uchumi kurejea hali yake ya kawaida baada ya janga la Corona. \n Angola, Nigeria na Afrika kusini zenye uchumi mkubwa zaidi Afrika, zinatabiriwa kuathirika zaidi kiuchumi. \n Ripoti ya benki ya dunia vile vile inaonya kwamba sekta ya utalii ndio itaathirika zaidi katika jumuiya ya Afrika mashariki. \n Imetayarishwa na Kennes Bwire, VOA, Washington DC. ##
Mtangazaji mkongwe na aliyekuwa na umaarufu mkubwa nchini Kenya, Mohamed Juma Njugua, amefariki dunia akiwa na umri wa miaka 75. \n\nKwa mujibu wa familia, Njuguna alikuwa amelazwa hospitalini kwa wiki tatu kabla ya kifo chake. \n Njuguna, ambaye alifanya kazi hiyo kwenye vituo mbalimbali vya televisheni na redio kwa takriban miongo minne, aliaga dunia Jumamosi katika hospitali moja mjini Nairobi. \n Alikuwa mmoja wa watangazaji walioenziwa tangu miaka ya 70, kama magwiji katika taaluma hiyo. \n Kabla ya kuugua, mtangazaji huyo alikuwa mzalishaji wa vipindi katika kituo cha Radio Citizen kinachomilikiwa na kampuni ya Royal Media Services. \n Mwanahabari huyo atakumbukwa kwa umahiri wake wa utangazaji kwa lugha ya Kiswahili, hususan matangazo ya moja kwa moja ya mechi za kandanda. \n Njuguna alipata tuzo la rais wa Kenya iitwayo Head of State Commendation (HSC) mnamo mwaka wa 2010 kwa mchango wake katika kukuza sekta ya mawasiliano nchini humo. \n Kwa mujibu wa gazeti la Daily Nation, Njuguna alizikwa Jumamosi alasiri katika makaburi ya Kiislamu ya Kariokor mjini Nairobi. \n Mtangazaji huyo amemwacha mjane na watoto kadhaa. \n Mungu na ailaze roho yake pema peponi.. ##
Afisa mmoja nchini Sri Lanka amesema kikundi cha ndani cha wapiganaji kikisaidiwa na mtandao wa kigaidi wa kimataifa wanahusika na mashambulizi yaliotokea wakati wa paska Jumapili kwenye makanisa na hoteli nchini humo ambapo watu 290 waliuawa na wengine 500 kujeruhiwa. \n\nWaziri wa afya wa taifa hilo Rajitha Senaratne amesema Jumatatu kundi la National Thowfeed Jamaath wanahusika na mashambulizi hayo. \n Ameongeza kuwa, “bila ya mtandao wa kimataifa mashambulizi haya yasingeweza kufanikiwa.” \n Senaratne amesema kuwa mashambulizi hayo katika maeneo sita – makanisa matatu na hoteli tatu – yalitekelezwa na watu saba waliojitoa muhanga kwa mabomu. Wote waliojitoa muhanga ni raia wa Sri Lanka, Senaratne amesema. \n Shirika la habari la AP linaripoti kuwa washukiwa 24 tayari wamekamtwa kutokana na matukio hayo. Mapema Jumatatu amri ya kutotoka nje imetangazwa kuanzia saa mbili za usiku hadi saa kumi za asubuh \n Gari moja lililipuka Jumatatu karibu na kanisa mojawapo ambapo mlipuko ulitokea Jumapili. Polisi walijaribu kulitegua mabomu yaliyokuwa ndani ya gari, laikini mabomu yaliripuka. Hakuna mtu aliyejeruhiwa katika tukio hilo. \n Rais wa Sri Lanka Maithripala Sirisena atatangaza hali ya hatari ya kitaifa kuanzia saa sita usiku Jumatatu. Vyombo vya habari vya ofisi ya Rais vimesema hatua hiyo ya dharura itatumika tu kupambana na ugaidi na haitazuia uhuru wa kujielezea. \n Vyombo vya habari vimeripoti kuwa washukiwa 24 wamekamatwa kutokana na milipuko hiyo.  \n Imetayarishwa na Mwandishi wetu, Washington, DC.. ##
Maafisa wa serikali ya Indonesia wamesema kikosi kazi maalum kimefanikiwa kukipata kifaa kinacho rikodi sauti za marubani wakati ndege inaporuka ambacho kilikuwa kwenye ndege ya Lion Air Jetliner ambayo ilianguka katika bahari ya Java Octoba 2018, na kuuwa abiria wote 189 na wafanyakazi walio kuwa ndani yake. \n\nWazamiaji wa jeshi la majini walikipata kifaa hicho Jumatatu, siku kadhaa baada ya wazamiaji hao kupata ishara hafifu za mawasiliano kutoka katika kifaa hicho, ambacho kilikuwa kimezama mita kadhaa katika kina kirefu chini ya bahari kwenye matope. \n Pande zote mbili za maafisa wa jeshi na raia ambao walihusika na zoezi hilo la kutafuta kifaa hicho wamesema kuwa mabaki ya binadamu yalipatikana karibu na kifaa hicho cha kurikodi sauti. \n Kupatikana kwa kifaa hicho cha pili cha kurikodi sauti maarufu kama “black boxes” kinaweza kuwapa taarifa zaidi juu ya sababu zilizo fanya ndege hiyo ya aina ya Boeing 737 Max 8 Jet kuanguka muda mfupi baada ya kuruka kutoka uwanja wa ndege wa Jakarta hadi kisiwa kilicho kuwa karibu cha Bangka-Belitung. Kifaa cha kurikodi takwimu za ndege kilipatikana siku kadhaa baada ya ajali hiyo. \n Wachunguzi walioko katika kamati ya usalama wa usafiri wa taifa wametoa ripoti ya awali Novemba inayo tokana na taarifa iliyo patikana kutoka katika kifaa kinacho rikodi takwimu za ndege ambacho ni mfumo unao jitegemea wa usalama wa ndege ambao ulikuwa unaisukuma ndege hiyo kushuka chini, pamoja na juhudi zilizo gonga ukuta za marubani kujaribu kuiokoa ndege hiyo isianguke.. ##
Rais Abdelaziz Bouteflika wa Algeria, 82, amewasilisha barua ya kujiuzulu siku ambayo maandamano makubwa yakiendelea dhidi yake. Bouteflika amekuwa katika madaraka kwa kipindi cha miaka 20. \n\nWakati huohuo magari yalikuwa yakipiga honi katikati ya jiji la Algiers na mara watu walionekana wakitoka majumbani wamebeba na kupeperusha bendera za Algeria kwa shangwe na vifijo kufuatia kujiuzulu kwa Bouteflika. \n Televisheni ya Taifa imeripoti kuwa Bouteflika aliliambia rasmi baraza la katiba hatua ya kuhitimisha utawala wake. \n Shirika la habari la serikali APS la nchi hiyo lilipata nakala ya barua yake ya kujiuzulu na limenukuu kauli ya Bouteflika akisema kuachia madaraka kwake kutatoa nafasi kwa Algeria kupata maendeleao na kuwa na mustakabali mwema. \n Algeria kwa sasa inapitia kipindi cha mpito, mara baada ya rais huyo kujiuzulu, na kuna swali ni nini kitajiri katika taifa hili lenye utajiri wa gesi na mshirika wa nchi za Magharibi katika vita dhidi ya ugaidi. \n Baraza la kikatiba lenye wanachama 12 nchini Algeria linatarajiwa kufanya kikao chake Jumatano kuthibitisha hatua ya kujiuzulu kwa Bouteflika. \n Televisheni ya taifa ilimuonyesha kiongozi huyo ambaye ni mgonjwa akimkabidhi barua yake ya kujiuzulu rasmi kwa rais wa baraza hilo Tayeb Belaiz. \n Kwa mujibu wa Katiba ya Algeria rais akiaga dunia au kujiuzulu baraza la katiba ni lazima lithibitishe, kabla ya mabunge yote mawili kukutana na spika wa bunge kuteuliwa kama rais wa mpito kwa siku 90, huku maandalizi ya uchaguzi wa rais yakifanyika. Hivyo basi Abdelkader Bensalah, 77, mshirika wa Bouteflika ambaye ni spika wa bunge la sasa nchini Algeria, atakuwa ni rais wa mpito. \n Msemaji wa Wizara ya Mambo ya Nje ya Marekani amesema Marekani inaipongeza hatua ya Bouteflika kujiuzulu na imesema kuwa sasa mustakbali wa Algeria uko mikononi mwa wananchi wenyewe. \n Naye Waziri wa mambo ya nje wa Ufaransa Jean-Yves Le Drian amesema hatua ya rais Bouteflika inafungua ukurasa mpya na muhimu katika historia ya Algeria. \n Rais huyo wa zamani anadaiwa kuwa alikuwa ananang'ang'ania madaraka, ambapo kabla ya kujiuzulu alikumbana na shinikizo kubwa aachie madaraka pale alipochukua hatua kuwania muhula wa tano madarakani licha ya kutoonekana hadharani baada ya kupatwa nakiharusi mwaka 2013.. ##
Rais wa China Xi Jinping ameapa kufutilia mbali ruzuku inayotolewa kwa kampuni za China ambayo inazuia kuwepo na ushindani wa haki. \n\nKiongozi huyo anaonekana akichukua hatua hiyo ili kuondoa wasiwasi miongoni mwa nchi zinazoshiriki katika mradi wake mkubwa wa miundombinu wa ujenzi wa barabara na reli unaofahamika kama Belt and Road. \n Akiizungumza katika mkutano wa pili wa kilele wa Belt and Road unaofanyika mjini Bejing na kuhudhuriwa na viongozi wapatao 47 na wajumbe 150 kutoka nchi mbali mbali, Xi alirejelea ahadi yake ya awali ya kupunguza ushuru, kuongeza ununuzi wa bidhaa kutoka nje ya China, kufanya msako dhidi ya wizi wa haki miliki na kufungua sekta kadhaa za uchumi wa China kwa wawekezaji. \n Jinping ameonekana kutatua masharti muhimu ya Marekani, kabla ya mazungumzo kuhusu vita vya kibiashara, yanayotarajiwa kufanyika wiki ijayo. \n Marekani na China; nchi mbili zenye uchumi mkubwa zaidi duniani, zinaonekana kukaribia makubaliano ya kibiashara yatakayo suluhisha mgogoro wa miezi kadhaa ambao umepelekea kuwekeana nyongeza ya ushuru wa zaidi ya dola bilioni 360 kwa bidhaa zake. \n Mwakilishi wa biashara wa Marekani Robert Lighthizer, na Waziri wa Biashara Steven Mnuchin, wanatarajiwa Beijing, April 30 kwa awamu nyingine ya mazungumzo, kabla ya mazungumzo zaidi kufanyika mjini Washington, mwezi Mei. \n Imetayarishwa na Mwandishi wetu, Washington, DC.. ##
Watu 38 wamethibitishwa kuwa wamepoteza maisha nchini Msumbiji kutokana na janga la kimbunga Kenneth, kimbunga cha pili hatarishi kilichopiga nchi hiyo baada ya wiki sita. \n\nTaasisi ya usimamizi wa majanga Msumbiji imesema Jumatatu idadi ya vifo, ambayo awali ilikuwa ni watu wasiopungua watano, imeongezeka wakati nchi hiyo ikisubiri mvua nyingi zaidi. \n “Mvua imekuwa inanyesha kwa nguvu tangu Jumapili asubuhi,” amesema Deborah Nguyen, msemaji wa Shirika la Chakula Duniani la Umoja wa Mataifa. \n “Tunawasiwasi mkubwa kwa sababu, kwa mujibu wa utabiri wa hali ya hewa, mvua kubwa zinatarajiwa kuendelea siku nne zijazo.”  Mvua hizo zimesababisha mafuriko na maporomoko, na mvua zaidi zitaongeza mashaka, kuharibu barabara ambazo makundi yanayotowa misaada yanazitumia kusafirisha mahitaji muhimu yakiwemo madawa na vyakula. \n Takriban watu 200,000 wako hatarini upande wa kaskazini mwa Jiji la Pemba. \n Taasisi ya taifa ya kusimamia maafa Msumbiji imesema Jumapili zaidi ya watu 23,000 hawana makazi ya kuishi na makazi 35,000 yemaharibiwa au kuangamia. \n Kabla ya kimbunga hicho kuwasili Msumbiji, Kenneth ilipita katika kisiwa cha Comoros na kuua watu watatu. \n Siku ya Jumapili, UN ilitoa dola za Marekani milioni 13 kusaidia chakula, makazi, madawa, maji na udhibiti wa maji taka kuwasaidia watu walioathiriwa na kimbunga Kenneth. \n Kimbunga Idai kilipiga upande wa kusini mwa Afrika mwezi Machi na kuua zaidi ya watu 1,000 nchini Msumbiji, Zimbabwe, Malawi na Madagascar. \n Imetayarishwa na mwandishi wetu, Washington, DC.. ##
Wafanyakazi watatu wa Wizara ya Ulinzi ya Marekani waliuawa wakati kikundi cha Al-Shabaab chenye siasa kali kilichopo Somalia kilipovamia kituo kikuu cha kijeshi Kenya. \n\nKituo hicho kinachotumiwa na vikosi vya Marekani vinavyo pambana na ugaidi vilivyoko nchini Kenya kabla ya kuingia alfajiri Jumapili. \n Wingu kubwa la moshi mweusi liliweza kuonekana likipanda angani kutoka katika uwanja wa ndege wa Manda Bay katika pwani ya mji wa Lamu, katika mpaka wa Kenya na Somalia. \n Kwa mujibu wa jeshi hilo, shambulizi hilo pia liliharibu ndege kadhaa za Marekani na magari kabla ya kulidhibiti. Ilikuwa ni shambulizi la kwanza lililohusishwa na kikundi cha al-Qaida dhidi ya vikosi vya Marekani katika nchi hiyo ya Afrika Mashariki. \n Msemaji wa jeshi la Kenya amesema katika tamko lake kuwa washambuliaji watano waliuawa. \n Kikosi cha Jeshi la Marekani Afrika (AFRICOM) kimethibitisha baadhi ya moshi huo inawezekana ulitokana na uharibifu wa vifaa katika kituo hicho. \n Al-Shabaab imesema katika tamko lake kwamba ilikuwa inashikilia sehemu ya kituo hicho cha kijeshi, na ilikuwa imesababisha vifo katika shambulizi hilo.. ##
Takriban watu 83 wamefariki dunia Alhamisi baada ya feri walimokuwa wakisafiria kupinduka kwenye mto Tigris karibu na mji wa Mosul nchini Iraq. \n Maafisa wa serikali walisema kuwa zaidi ya watu 180 walikuwa kwenye kivuko hicho wakisherehekea sikukuu ya mwaka mpya wa Kikurdi pamoja na ile ya Mother’s Day. \n  Walieleza kwamba wengi wa waathirika ni wanawake na watoto ambao walionekana wakijaribu kuogelea kwenye mto huo ambao maji yake yalikuwa na kasi kubwa. \n Mmoja wa waokoaji, Abdul-Razak Falih aliiambia Sauti ya Amerika alhamisi kwamba aliopoa miili 20 kutoka majini na kwamba idadi ya waliokufa inatarajiwa kuongezeka. \n Ubalozi wa Marekani mjini Baghdad ulituma salam za rambirambi kwa jamaa za wahanga wa ajali hiyo.. ##
Rais wa Marekani Donald Trump amesema Jumatatu kuwa China imefunguka kwa kutaka kurejea katika mazungumzo ya kibiashara, hatua iliyokuja baada ya mataifa hayo mawili kutangaza kulipiziana kisasi hivi karibuni kwa kuongezeana kodi baina yao. \n\nAkizungumza katika mkutano wa nchi saba matajiri zaidi G-7 huko Ufaransa, Trump aliwaambia waandishi wa habari kuwa China iliwasiliana na wawakilishi wa biashara wa ngazi ya juu wa Marekani “na kutaka warudi katika meza ya mazungumzo.” \n Amesema utayari huo wa kurejea katika mazungumzo “ ni hatua nzuri sana kwa ulimwengu.” \n “Wanataka mambo yafanyike. Sasa hivi, pengine hayatofanyika, lakini hii ni mara ya kwanza nimewaona kwamba wanataka kufikia makubaliano, na nafikiri ni hatua ya kutia moyo sana.” \n Trump alikataa kutoa maoni yake iwapo alikuwa anawasiliana moja kwa moja na Rais wa China Xi Jinping, lakini alirejea mara kwa mara kumsifia Xi, akimwita “Kiongozi shupavu.” \n Kauli ya Trump ilifuatia zile za kiongozi wa mazungumzo wa ngazi ya juu wa China Naibu Waziri Mkuu Liu He, alisema Jumatatu kuwa China iko tayari kufanya mazungumzo na Marekani ili kumaliza mvutano unaoendelea wa kibiashara, na kuwa China haitaki “ kuendeleza vita hivyo vya kibiashara.” \n Mambo haya yaliyojitokeza yalisaidia kidogo sana kuimarisha masoko ya hisa nchini Japan, China na Hong Kong, ambayo hisa zao zilishuka Jumatatu.. ##
Katika wagonjwa waliopatikana ni mwanaume mtanzania mwenye umri wa miaka 40 aliyesafiri nchi za Uswisi, Denmark na Ufaransa kuanzia Machi 5 hadi 13 mwaka huu na kurejea nchini Machi 14. \n Mwingine ni Mwanaume mtanzania mwenye umri wa miaka 40 pia ambaye alisafiri Afrika Kusini kati ya tarehe 14 Machi hadi 16 na kurejea nchi Machi 17 usiku. \n Wahusika hao wote wametengwa na hali zao zinaendelea vizuri huku juhudi za kufuatilia watu walio karibu na wagonjwa waliothibitika kuwa na COVID 19 zinaendelea ambapo hadi sasa idadi ya watu 46 wanafuatiliwa Jijini Arusha na watu 66 wanafuatiliwa jijini Dar es Salaam. \n Taarifa hizi zimetolewa Alhamisi na Waziri wa Afya, Maendeleo ya Jamii, Jinsia, Wazee na Watoto Ummy Mwalimu juu ya mwenendo wa Maambukizi ya Virusi vya Corona COVID 19 nchini Tanzania katika kipindi cha saa 24 zilizopita. \n Imetayarishwa na mwandishi wetu, Tanzania.. ##
Pamoja na kuwa wanashirikiana katika mipaka yao na kuwepo kwao katika wigo la kiuchumi la pamoja, nchi za Afrika Mashariki zinakuwa na hisia kali baina yao zinazotokana na tofauti zao za kiuchumi na kisiasa. \n\nKwa mujibu wa gazeti la The East African, nakala ya Jumapili, aghlabu, mivutano hiyo ni mfukuto wa chini kwa chini au baadhi ya wakati inageuka kuwa matamko hasi yanayofanywa hadharani, na hakuna yeyote anaetabiri mapambano ya kutumia silaha baina yao. \n Juhudi za kurejesha mahusiano kati ya Rwanda na Uganda mpaka sasa hazijazaa matunda wakati mazungumzo ya kidiplomasia yaliyomalizika wiki mbili zilizopita yaligonga ukuta, pande zote mbili zikimshutumu mwenzake kutokana na kukwama kwa mazungumzo hayo. \n Lakini wachambuzi wa kisiasa wanasema matumaini yote yanategemea marais Yoweri Museveni wa Uganda na Paul Kagame wa Rwanda ambao wajumbe wao walioko katika mazungumzo yanayosuasua huko Kampala wamesema tayari wameshauriana na wakuu wa nchi zao husika. \n Lakini hivi karibuni, na hasa mwaka 2019, migogoro hii imeongezeka “kufikia vita baridi” kati ya Uganda na Rwanda na Rwanda na Burundi, na huku Rwanda na Jamhuri ya Kidemokrasia ya Congo (DRC) zikiwa zinaendelea kuimarisha maelewano yao. \n Mwaka 2019 migogoro ya kidiplomasia na usalama biana ya Rwanda na Uganda iliongezeka na kufikia viwango vilivyokuwa havijawahi kushuhudiwa. Kwa mara ya kwanza, nchi hiyo ilijitokeza hadharani na kuishutumu vikali Uganda kuwa inawasaidia waasi ambao wanataka kuleta mabadiliko ya kiutawala Kigali. \n Kadhalika, Rwanda nayo iliishutumu Uganda kwa kuhujumu miradi ya miundombinu ya pamoja, biashara na vitendo vya kuwatesa raia wa Rwanda ambao wanatembelea Uganda. Kigali ilifunga mipaka yake na Uganda na kuwaamrisha raia wake kutotembelea Uganda. \n Hata hivyo Uganda imekanusha tuhuma zote hizo zilizoelezewa na Rwanda. \n Kufungwa kwa mpaka kulikotekelezwa Machi 2019, kuliyumbisha maisha ya jamii na uchumi siyo tu ya watu wanaoishi kuzunguka maeno ya mpaka huo lakini pia usafiri na biashara ya kitaifa baina ya nchi hizo mbili. \n Kwa mujibu wa gazeti hilo, tangu mwaka 1990 vita vya kutumia waasi ndani ya DRC, wakati nchi ya Uganda na Rwanda ziliendelea kuvisaidia vikundi mbalimbali, mahusiano ya kidiplomasia na kiusalama kati ya nchi hizi mbili yaliendelea kuzorota na kufikia kuwa dhaifu kabisa mwaka 2019.. ##
Mvua kubwa za msimu zinazoendelea nchini humo zimeathiri takribani watu laki mbili. Umoja wa mataifa umesema zaidi ya nyumba 37,000 ziliharibiwa ikinukuu idadi kutoka ofisa wa serikali anayehusika kutoa majibu katika matukio ya majanga ya kiasili \n\nShirika rasmi la habari la Sudan-SUNA limeripoti kuwa mvua kubwa pamoja na mafuriko yameuwa watu 62 nchini humo na kuwajeruhi watu 98 wengine. \n Sudan imekumbwa na mvua kubwa za msimu tangu mwanzoni mwa mwezi Julai ambapo zimeathiri takribani watu laki mbili katika majimbo yapatayo 15 kote nchini humo ikiwemo mji mkuu Khartoum. Eneo lililoathiriwa vibaya ni jimbo la West Nile lililopo kusini mwa nchi hiyo. \n Hivi karibuni Umoja wa Mataifa ulisema watu 54 walikufa kutokana na mvua kubwa. UN ilisema zaidi ya nyumba 37,000 ziliharibiwa ikinukuu idadi kutoka ofisa wa serikali anayehusika kutoa majibu kufuatia matukio yanayosababishwa na majanga ya kiasili. UN ilisema kwamba wafanyakazi wa kutoa msaada wa dharura wana wasi wasi wa kutokea mafuriko zaidi ikiongeza kuwa msimu wa mvua ulitarajiwa kuendelea hadi Oktoba mwaka huu. \n Ofisi ya Umoja wa Mataifa inayohusika kuratibu masuala ya kibinadamu ilisema dola milioni 15 za ziada zilihitajika kutoka kwa wafadhili katika kukabiliana na hali ya dharura iliyojitokeza ikiongezwa kwenye mfuko wa dola bilioni 1.1 zilizotakiwa kwa ajili ya kukabiliana na shughuli nzima za dharura nchini Sudan.. ##
Watu zaidi ya 200 wameuawa na takriban wengine 450 kujeruhiwa Jumapili ya Sikukuu ya Pasaka kwenye makanisa matatu na hoteli nne nchini Sri Lanka baada ya milipuko mitatu, kati yake kulikuwa na mabomu yakujitoa muhanga. \n\nWachambuzi wanasema kuwa milipuko hiyo ni mikubwa zaidi kutokea kwenye kisiwa hicho cha Bahari ya Hindi, tangu kumalizika kwa vita vya wenyewe kwa wenyewe miaka 10 iliyopita. \n Vyanzo vya habari vimeripoti kuwa washukiwa saba walikamatwa na vyombo vya usalama na wengine watatu kuuawa katika nyumba moja iliyoko mji mkuu wa Sri Lanka, Colombo saa chache baada ya mfululizo wa milipuko hayo, mengine ambayo maafisa wamesema yalikuwa mabomu ya kujitoa muhanga. \n Serikali ya Sri Lanka imesema hakuna yeyote au kundi lililojitokeza kudai kuhusika na tukio hilo, na tayari Jeshi limepeleka kikosi kulinda eneo hilo ambapo milipuko hiyo ilitokea. \n Viongozi wa Dunia \n Rais wa Marekani Donald Trump ametuma salamu za rambirambi kwa watu wa Sri Lanka na iko tayari kutoa misaada kwa nchi hiyo. \n Waziri Mkuu wa India Narendra Modi ameeleza masikitiko yake akisisitiza kuwa haikubaliki kabisa kwa unyama huo kufanyika katika nchi hiyo. \n Rais wa Uturuki Recep Tayyip Erdogan amesema shambulizi hilo ni dhidi ya ubinadamu kwa dunia nzima. \n Naye Kiongozi wa Kanisa Katoliki ulimwenguni Papa Francis akiwahutubia maelfu ya watu waliomiminika katika Kanisa la Mtakatifu Petro kusikiliza ujumbe wake wa Pasaka amesema: "Ningependa kuelezea kuguswa wangu kwa jamii hii ya Kikristo iliyolengwa wakati wa maombi yake, na kwa wahanga wote wa mashambulizi ya kikatili ya aina hiyo. \n Sri Lanka ilikuwa vitani kwa miongo mingi na wapiganaji waliotaka kujitenga wa Tamil Tigers hadi mwaka wa 2009. \n Hali ya Hatari yatangazwa \n Serikali imetangaza hali ya hatari na kuwataka watu kutotoka nje mjini Colombo na imefunga mitandao ya kijamii na tovuti ikiwa ni pamoja na Facebook na WhatsApp. Haijafahamika haraka ni lini amri hiyo itaondolewa. \n "kwa jumla, tuna habari za vifo vya watu 207 kutoka hospitali zote. Kwa mujibu wa habari hiyo mpaka sasa tuna watu 450 waliojeruhiwa na wamelazwa hospitali,” alisema msemaji wa polisi Ruwan Gunasekera. Karibu watu 27 miongoni mwa waliokufa ni raia wa kigeni. \n Waziri Mkuu wa Sri Lanka \n Taarifa zinaeleza kuwa hoteli zilizoshambuliwa mjini Colombo ni Shangri-La, Kingsbury, Cinnamon Grand na Tropical Inn karibu na makazi ya wanyama pori. Waziri Mkuu Ranil Wickremesinghe ameitisha mkutano wa baraza la usalama Jumapili. \n "Nina laani vikali mashambulizi haya ya uwoga dhidi ya watu wetu. Ninawaomba wananchi wa Sri Lanka wakati huu mgumu kuungana na kuwa imara,” alieleza kupitia ujumbe wake wa Twitter. \n Rais wa Sri Lanka \n Rais Maithripala Sirisena amesema ameamuru kikosi maalum cha polisi na jeshi kuanza uchunguzi mara moja kutatufa kiina na wahusika wa shambulizi hilo.. ##
Maxence Melo anasema “hakupanga kuwa mwandishi wa habari.” Anasema tovuti aliyoianzisha nchini Tanzania, Jamii Forums, inalengo la kawaida : kuwapa vijana sauti, kuwapa nafasi kuwa huru kujieleza na kupambana na ufisadi. \n\nLakini athari ya tovuti hiyo na hatua inayochukua serikali ya Tanzania zimekuwa ni kiurahisi. Melo amefikishwa mahakamani mara 137 katika kipindi cha miaka mitatu, amekamatwa mara mbili na kukaa jela kwa siku 14. \n “Nilikabiliwa na vipingamizi vingi kuhusiana na uhuru wangu lakini najua ni thamani tunayolipa kwa sababu ya msingi wa uhuru wa namna hii,” ameiambia VOA. \n Wiki hii Melo ametunukiwa tuzo ya Uhuru wa Vyombo vya Habari vya Kimataifa iliyotolewa na Kamati ya Kimataifa ya Kuwalinda Waandishi, CPJ. Ameungana na waandishi kutoka Brazil, India na Nicaragua katika kupokea tuzo yenye heshma ya kipekee. \n Jamii Forums \n Jamii Forums ilianzishwa mwaka 2006, na huchapisha habari zake kwa lugha ya Kiswahili na inawasomaji Tanzania, Kenya na Uganda. Ilipata sifa mbaya mwaka 2007 kufuatia habari inayohusu ufisadi uliokuwa umetokea Benki Kuu ya Tanzania, ambapo milioni ya dola za Marekani zilikuwa zimechukuliwa. Melo alisema kuwa mwanzoni tovuti hiyo ilikuwa inapokea vitisho rasmi na mamlaka nchini Tanzania walikuwa wanataka kujua nani anaendesha safu hiyo. \n Mwaka 2008 tovuti hiyo ilichapisha habari ikianika ufisadi katika mikataba ya mashine za kufua umeme ambayo hatimaye ilipelekea waziri mkuu kujiuzulu na baraza la mawaziri kuvunjwa. Melo alisema anaendelea kufuatiliwa kuanzia wakati ule. \n Anasema maafisa wa serikali, wabunge na wanachama wa vyama vya upinzani aghlabu wanaingia katika safu ya Jamii Forums na kujadiliana na watumiaji wengine wa safu hiyo. Anasema kuwa ghadhabu anazokabiliwa nazo kutoka kwa mamlaka siyo juu ya kuchapisha habari potofu, ni juu ya kuripoti habari ambazo maafisa hao wa serikali hawazipendi. \n Mazingira ya vyombo vya habari yalifikia kuwa hatarishi zaidi mwaka 2015 wakati Tanzania ilipopitisha Sheria ya Uhalifu wa Mitandao. Sheria hiyo inafanya ni kosa la jinai mazungumzo yote ya mitandaoni inayofikiria kuwa ni uongo, udanganyifu, inapotosha au siyo sahihi. Sheria hiyo imetumika kuwafungulia mashtaka mitandao ya habari kama vile Jamii Forums. \n “Sheria hiyo haitumiki tu dhidi ya waandishi wa habari au dhidi ya waandishi wasiokuwa katika tasnia, inatumika dhidi ya sauti yoyote inayokosoa. Takriban inatumika dhidi ya kila mtu,” amesema . \n Sheria nyingine za ziada inawazuia waandishi kupata habari za serikali na takwimu, ameeleza Mela. \n Lakini Melo amesema bado anayo azma ya kuendelea kujishughulisha na uandishi nchini Tanzania. \n “Tanzania imekuwa ni mfano mzuri Afrika,” amesema. “Sisi tumekuwa ni mabalozi wa mabadiliko Afrika. Na tumepitia katika nyakati zenye changamoto kama hizi kwa takriban miaka mitano zinazowakabili waandishi – na sauti za wakosoaji nchini Tanzania. Mimi bado nina matumaini kuwa ipo fursa ya kuleta mabadiliko. Na sisi kama raia tunafursa ya kuomba mabadiliko katika sera.” \n Amekwenda mahakamani kupinga baadhi ya vifungu vya Sheria ya Uhalifu wa Mitandao bila ya mafanikio lakini hajakata tamaa.. ##
Rais wa Somalia Mohamed Abdullahi Mohamed amewasili nchini Burundi, Jumatatu, katika ziara ya siku mbili. \n\nRais anatarajiwa kujadiliana na viongozi wa Burundi juu ya suala la kuondolewa wanajeshi wa Burundi waliyoko Somalia kama ilivyopendekezwa na Umoja wa Afrika (AU). \n Ratiba ya ziara ya Rais Mohamed Abdullahi Mohamed inaonyesha kwamba atakuwa na kikao na mawaziri wa ulinzi na wakuu wa majeshi ya Burundi na Somalia, na kesho Jumanne Rais Mohamed atakutana ana kwa ana na mwenyeji wake Rais Pierre Nkurunziza. \n Taarifa zimeeleza miongoni mwa masuala atakayozungumza na viongozi wa Burundi, kuna lile la kuondolewa kwa wanajeshi wa Burundi elfu moja ambao wanashiriki kwenye kikosi cha umoja wa Afrika cha kulinda amani Somalia, maarufu Amisom. \n Kulingana na agizo la Umoja wa Afrika (AU), wanajeshi hao wa Burundi wanatakiwa kuondoka nchini Somalia ifikapo mwishoni mwa mwezi huu wa Februari. Umoja wa Afrika ulieleza awali kwamba hatua hiyo ni katika mchakato wa kuwaondowa wanajeshi wa AU hatua kwa hatua, ili wanajeshi wa Somalia waliopewa mafunzo na kikosi cha AMISOM na wakufunzi wengine kutoka jeshi la Marekani, waanze kusimamia shughuli zote za kulinda usalama wa Somalia. \n Pia, AU ilieleza kwamba umelazimika kuitaka Burundi kuanza kuwaondoa wanajeshi wake, sababu kikosi cha Burundi ambacho kinashiriki kwenye jeshi la mseto la AMISOM linaloundwa kwa kiasi kikubwa na wanajeshi kutoka Kenya, Uganda, Ethiopia Burundi, na Djibouti hakina vifaa vya kutosha ili kukabiliana na wapiganaji wa kundi la kigaidi la al-Shabaab. \n Lakini Burundi ilipinga agizo hilo la AU, ikisema kwamba makubaliano yaliyoafikiwa na pande zote husika yalieleza kuwa kila nchi itapunguza wanajeshi wake waliyoko kwenye AMISOM kwa kiwango sawa, na kuhisi kwamba imenyongeshwa. \n Katika mkutano wa viongozi wa AU uliofanyika Februari 10 -11 mjini Addis Ababa, ujumbe wa Burundi kwenye mkutano huo uliomba bila mafanikio AU kupitia tena uamuzi huo. \n Burundi inayo wanajeshi 5,400 kwenye kikosi cha AMISOM chenye walinda amani 20,600. Tangu Umoja wa Ulaya (EU), mfadhili mkuu wa Burundi na mfadhili mkuu wa AMISOM kuiwekea vikwazo serikali ya Burundi, Burundi imekuwa ikitegemea kwa kiwango fulani sarafu za kigeni kupitia shughuli za wanajeshi wake walioko Somalia. \n Ripoti zasema, EU kupitia AU umekuwa ukiilipa Burundi kitita cha euro millioni 16 kila baada ya miezi mitatu ambazo ni malipo ya wanajeshi wake wanaoshiriki kwenye kikosi cha AMISOM na kulipia vifaa vya kijeshi vinavyotumiwa na wanajeshi hao. \n Wachambuzi wanasema iwapo wanajeshi wa Burundi wataondoshwa nchini Somalia, itakuwa pigo kubwa kwa serikali ya Burundi ambayo tangu mwaka 2015, imekuwa ikikabiliwa na uhaba wa sarafau za kigeni, baada ya EU na wafadhili wake wakuu kama ubelgiji kuiwekea vikwazo vya kiuchumi, kwa kile walichosema kwamba serikali ya Rais Pierre Nkurunziza imeendelea kukiuka haki za msingi za binadamu. \n Imetayarishwa na Mwandishi wetu, Patrick Nduwimana, Washington, DC.. ##
Watunisia wameshiriki katika duru ya pili ya uchaguzi wa rais hii leo, kumchagua kati ya msomo mhafidhina Kais Saied, na mfanya biashara tajiri mmiliki vyombo vya habari Nabil Karoui, aliyeachiliwa huru siku ya Jumatano \n\nWatunisia wameshiriki katika duru ya pili ya uchaguzi wa rais hii leo, kumchagua kati ya msomo mhafidhina Kais Saied, na mfanya biashara tajiri mmiliki vyombo vya habari Nabil Karoui, aliyeachiliwa huru siku ya Jumatano. \n Karoui aliachiliwa huru baada ya kuwekwa kizuizini kwa muda wa mwezi mmoja kwa tuhuma za kurudisha katika utaratibu wa haliali fedha alizopata kwa njia haramu, na hakuweza kufanya kampeni zake kwa njia huru. \n Wagombea hao wawili wepya katika siasa za Tunisia waliwashinda wanasiasa wa muda mrefu na walokuwa madarakani katika duru ya kwanza. \n Hii ni kutokana na hasira za wananchi kwa kuduma kwa uchumi, ukosefu wa ajira na huduma dhaifu ya uma pamoja na wapiga kura kuchoshwa na wanasiasa wa kawaida wanaolumbana kila wakati. \n Uchaguzi huu wa pili huru wa rais tangu mapinduzi ya wananchi ya 2011, unafanyika kufuatia kifo cha Rais Beji Caid Essebsi mwezi wa Julai. \n Uchunguzi wa maoni wakati wa kupiga kura unaonesha wapiga kura wamegawika kati ya wagombea hao wawili mmoja wakjisewma atatekeleza sheria na wapili anaewasaidia maskini. \n Hapo wachambuzi wanaeleza kwamba mgombea anaewasaidia maskini ni tajiri Karoui aliyepata umaaufu kutokana na kipindi chake cha televisheni cha hisani kinachowasaidia maskini. \n Na mgombea ambae huwenda akatekeleza sheria ni Mhadhiri wa sheria mtaalamu wa masuala ya katiba Saied aliyeshinda katika duru ya kwanza lakini hakupata zaidi ya asili mia 50 kushinda moja kwa moja. \n Mfanyabishara Karoui anadai yeye ni mpinzani mkubwa wa siasa za kislamu anamtuhumu mpinzani wake Said kuwa ni mungaji mkono wa siasa hizo.  \n Vituo vya kupiga kura vilifungwa saa kumi na mbili saa za Tunisia na matokeo ya awali yataweza kujulikana baadae hii Jumapili na matokeo rasmi yatatangazwa Jumanne.. ##
Viongozi wa dunia wamepongeza makubaliano ya amani yaliyofikiwa kati ya serikali ya Yemen na wapiganaji wanaotaka kujitenga wa Yemen Kusini wa kundi la Southern Transitional Council, STC. \n\nRais Trump ameandika ujumbe wa Tweeter akisema ni mwanzo mwema na mwana mfalme mrithi wa Saudi Arabia Mohammed Bin Salman aliyeongoza juhudi za mazungumzo hayo ya Riadh anasema makubaliano ni kipindi kipya cha utulivu kwa Yemen. \n Kwa upande wake mjumbe maalum wa Umoja wa Mataifa (UN) kwa ajili ya Yemen Martin Griffiths amesema makubaliano ya Riadha yatahamasisha juhudi za kufikia makubaliano katika hatua ya kumaliza vita vya wenyewe kwa wenyewe vya Yemen vilivyo haribu kabisa taifa hilo. \n Chini ya makubaliano hayo serikali ya Yemen inayotambuliwa kimataifa na kuongozwa na Abd Rabbo Mansour itarudi katika mji mkuu wa muda wa Aden katika muda wa siku saba zijazo. \n Vikosi vyote vya kijeshi na usalama vitakuwa chini ya wizara ya mambo ya ndani ikishirikiana na ile ya ulinzi. \n Serikali mpya ya Yemen itaundwa ikiwa na wajumbe sawa kutoka majimbo ya kaskazini na kusini. \n Rais Trump kwenye ujumbe wake amesema makubaliano hayo ni hatua muhmu kwa nchi hiyo kuelekea mbele katika kuunda Yemen mpya iliyoungana.. ##
Mawakili wanaomwakilisha afisa usalama aliyetoa malalamiko na kupelekea uchunguzi dhidi ya Rais wa Marekani Donald Trump wanaelezea umuhimu wa kulinda jina la mtu huyo. \n\nRais Trump anasema mlalamikaji huyo ambaye amesababisha kuwepo uchunguzi huo unaotaka kumuondoa madarakani, anahaki ya "kukutana na mtu huyo." \n Wakili mwingine, Mark Zaid, alikanusha ripoti kwamba mtoaji siri huyo alikuwa kwenye ulinzi wa serikali kuu kutokana na wasi wasi wa usalama wake. \n Kundi la mawakili lilisambaza nakala ya barua walioituma ofisi ya Mkurugenzi wa Ujasusi wa Taifa ikielezea kuongezeka wasi wasi wake juu ya usalama wa mlalamikaji huyo dhidi ya Trump katika kipindi cha wiki iliyopita na wanatarajia hatari hiyo kuongezeka. Walinukuu ushahidi wa tamko la rais. Wanasheria pia walisema wanafahamu kuna watu wanajaribu kutumia fedha nyingi kupata taarifa za jina la mlalamikaji huyo aliyekuwa amepaza sauti. \n Timu hiyo ya wanasheria ikiongozwa na Andrew Bakaj ilitoa tamko Jumapili kwamba wanaendelea kufanya kazi na Wademokrat na Warepublikan Bungeni kukamilisha utaratibu wa mtu huyo aliyelalamika kukutana na wawakilishi, lakini tarehe bado haijapangwa.  "Nataka kujua ni nani aliyempa habari hizi mtoa taarifa, ni nani mtu huyu aliyempa mtoa taarifa habari hizi, kwa sababu ni kitendo kinakaribiana na ujasusi. Unajua tulikuwa tunafanya nini zamani wakati tulipokuwa mahiri? Sawa? Majasusi na wahaini, sawa? Tulikuwa tukichua hatua tafauti na kile tunachofanya leo," Trump alisema Alhamisi.  \n Katika barua nyingine iliyotumwa kwa Wademokrat na Warepublikan wa ngazi ya juu katika kamati za usalama ya Baraza la Seneti na Baraza la Wawakilishi, mawakili wa mlalamikaji huyo wamewataka "kuzungumza juu ya kumlinda mlalamikaji huyo na kusisitiza kuwa huu ni mfumo wa kumhami ambapo hakuna ulipizaji kisasi, iwe wazi au kinyume cha hivyo. \n Trump amekuwa akirejea kuandika katika akaunti yake ya Twitter, akitetea mazungumzo yake ya simu ya Julai aliyofanya na Rais wa Ukrain Volodymyr Zelenskiy ambayo ni kiini cha taarifa alizotoa mlalamikaji dhidi ya Trump.. ##
Watu 51 wamekufa kufuatia mafuriko na maporomoko ya matope katika mji wa Durban, na eneo kubwa la majimbo la Kwa zulu-Natal, nchini Afrika kusini. \n\nSehemu za kusini na mashariki mwa Afrika kusini, zimekumbwa na mvua kubwa katika siku za hivi karibuni, huku mafuriko Zaidi na upepo mkali ukitarajiwa katika sehemu za pwani. \n Tayari utabiri wa hali ya hewa unaonyesha kimbunga Kenneth chatarajiwa kupiga katika maeneo ya pwani ya kusini mashariki ya Afrika ikiwemo Tanzania, Comoros, na Msumbiji. \n Nchini Afrika Kusini baadhi ya barabara zimeharibiwa huku nyumba zikiwa zimeanguka kutokana maporomoko ya matope. \n Darzeni ya watu wamepelekwa hospitalini kwa matibabu huku juhudi za uokoaji zikiendelea kuwatafuta manusura chini ya vifusi vya nyumba zilizoanguka. \n Imetayarishwa na mwandishi wetu, Washington, DC.. ##
Wakulima wameshuhudia ukame mbaya sana uliowahi kuonekana kwa miongo kadhaa.  \n\nUkame huo unaathiri sehemu kubwa ya kusini mwa Afrika. Wakulima wengi wanajitahidi kuhakikisha watu na mifugo inaendelea kuwa hai, wakati Umoja wa Mataifa (UN) ukionya kwamba zaidi ya watu milioni 11 hivi sasa wanakabiliwa na mgogoro mkubwa wa ukosefu wa chakula. \n Miezi kadhaa ya ukame imeliathiri eneo kubwa la kusini mwa Afrika. Kwa mujibu wa shirika la mpango wa chakula duniani, WFP, eneo la kusini mwa Afrika limepata mvua za kawaida mara moja tu katika muda wa misimu mitano ya upandaji mazao. \n Wakati huohuo wakulima wadogo wadogo ndiyo walioathiriwa vibaya sana na ukame. Mmiliki mmoja wa kondoo aliyekufa, Gertruida Buffel, mwenye umri wa miaka 55, ameamua kugawana chakula chake na wanyama anaowafuga. \n Kwa wiki mbili amewapatia chakula kondoo wake wawili wadogo kwa kuwapa mchanganyiko wa unga wa mahindi na maji baada ya mama yao kufariki kwa njaa. Ni hivi punde amerejea nyumbani na kubaini kuwa kondoo wake alishindwa kustahmili njaa iliyokuwa inamkabili. \n “Niliporejea nyumbani, nilimkuta kondoo wangu mmoja amekufa. Nilimuona usiku uliopita, na alikuwa katika hali ambayo si nzuri kiafya, na alikuwa hawezi kula mchanganyiko wa unga wa mahindi aliokuwa anapewa. Hivi sasa, sina uhakika kama ni kwasababu sisi tunamlisha unga wa mahindi, lakini nilimuona kwa macho yangu kuwa hali yake ni mbaya,” anasema Gertruda Buffel mkazi wa Vosburg. \n UN unakadiria kwamba zaidi ya watu milioni 11 wanakabiliwa na viwango vya juu vya mgogoro wa ukosefu wa usalama wa chakula katika maeneo kama vile Zimbabwe na Msumbiji, ambao vimbunga viwili vimesafisha kabisa mazao yote mapema mwaka huu.  \n Wakulima wengi katika jimbo la Northern Cape nchini Afrika Kusini, ni miongoni mwa maeneo yaliyoathiriwa vibaya, na juhudi zinafanyika kuhakikisha watu na mifugo wanaishi wakati mapato yakiwa yameanguka na madeni yameongezeka. \n Mkulima wa mifugo ya kondoo wa biashara, Louis Van Der Mere, mwenye umri wa miaka 64, amelia wakati anaelezea kupoteza zaidi ya kondoo 400 na mifugo mingine 450 katika muda wa miaka miwili iliyopita kwa sababu ya ukame mbaya sana ambao hajawahi kuuona kwa kipindi cha miaka 45 ya kilimo. \n  “Hali ni ngumu sana huko Kienomerkie, tunahisia kubwa. Nimepoteza asilimia 25 ya kondoo wetu. Mifugo mingine nayo pia inanipatia kipato, tunawauzia baadhi ya watu wanaokuja kwenye shamba langu. Nilikuwa na mifugo kati ya 450 na 500, siwezi kupata chochote zaidi ya kuangalia mifugo iliyokufa,” Louis van der Merwe, mkulima wa kondoo. \n Kasisi Jaco Heymans wa kanisa la Dutch Reformed amekuwa akitoa ushauri nasaha kwa wakulima wengi na wafanyakazi wa kwenye mashamba huko Vorsburg. \n  “Watu wengi wanajitahidi sana kuachana na mawazo ya kujiua kwa wakati huu hapa na huko sehemu za magharibi, kwa sababu ukame umeathiri sehemu kubwa ya Afrika Kusini. Sidhani watu wanafahamu ukubwa wa tatizo lakini kimsingi sehemu yote katika katikati mwa nchi hapa Afrika Kusini ina ukame,” anasema Jaco Heymans kasisi wa kanisa la Dutch Reformed. \n Mashamba makubwa ya biashara yanashirikiana chakula chao na wakulima wadogo wadogo, na kanisa linatoa ushauri nasaha kwa kila mtu kuanzia wamiliki wa mashamba mpaka vibarua ambao wanakhofia kupoteza ajira zao. Watabiri wa hali ya katika idara hiyo nchini Afrika Kusini wanasema wanatabiri kuwa mvua zitakazonyesha zitakuwa chini ya viwango vya kawaida nchini humo na kote katika eneo zima la kusini mwa Afrika katika muda wa miezi mitatu ijayo. \n Imetayarishwa na mwandishi wetu, Khadija Riyami, Washington, DC. ##
Mara baada ya kuachiwa huru kutoka jela mwandishi wa habari za uchunguzi Eric Kabendera baada ya kulipa faini na fidia ya jumla ya Shs 273 milioni, Mkurugenzi wa Shirika la Kutetea Haki za Binadamu kimataifa (Amnesty International) ofisi ya Afrika Mashariki na Kusini mwa Afrika Deprose Muchena ameeleza masikitiko yake juu faini ya fedha kubwa kiasi hicho. \n\n“Wakati habari za kuachiwa kwa Kabendera zimepokelewa kwa furaha baada ya kukaa jela karibuni miezi saba, inashitusha kuona kuwa amelazimishwa kulipa kiwango kikubwa cha faini ili kupata uhuru wake, baada ya kuwa aliwekwa mahabusu kwa uonevu kwa sababu alikuwa anatumia haki yake ya uhuru wa kujieleza. \n “Mama yake Kabendera alikufa wakati yeye yuko mahabusu kipindi kifupi baada ya kutoa maombi yake kwa Rais John Magufuli kupitia kituo cha televisheni kwamba amwachie huru mtoto wake. \n Taarifa ya Amnesty International inasema kuwa tayari Kabendera ameteseka kwa kiasi kikubwa kwa kutekeleza wajibu wake wa Kiuandishi na alistahili kuachiwa bila masharti yoyote. \n "Hakuna haki kabisa katika kile kilichofikiwa mahakamani mjini Dar es Salaam hivi leo," amesema mkurugenzi huyo. \n Ameongeza : “Tanzania lazima iache kutumia vibaya sheria zinazotumika kukiuka haki za watu katika kutumia uhuru wao, uhuru wa kujelezea na kupashwa habari, kukusanyika kwa amani na kujiunga na chama wanachotaka." \n Shirika hilo limesisitiza kuwa :"Ni lazima nchi ichukue ahadi hadharani kwamba itamhakikishia kila mtu ana uhuru wa kutumia haki zao zote za kibinadamu na kuacha kutumia sababu zinazochochewa na siasa kuwabana wapinzani na waandishi kama Eric Kabendera.” \n Imetayarishwa na mwandishi wetu, Washington, DC.. ##
Waziri Mkuu wa Israeli Benjamin Netanyahu na mkuu wa majeshi wa zamani Benny Gantz, anayeshindana naye katika uchaguzi mkuu mapema mwezi Machi, wamepangiwa kuwa na mikutano tofauti na Rais Donald Trump Jumatatu katika Ikulu ya Marekani.  \n\nTrump anatarajiwa kuwafahamisha kwa kina mpango uliokuwa unangojewa kwa muda mrefu katika kutafuta suluhu ya mgogoro wa Israeli na Wapalestina.  Mpango huo unatarajiwa kuzinduliwa kwa umma siku ya Jumanne wakati wa mkutano wa pamoja kati ya Trump na Netanyahu na waandishi wa habari. \n “Katika kipindi cha miaka mitatu iliyopita nilikuwa nimefanya mazungumzo mengi na Rais Trump – rafiki mkubwa wa Israeli – na pia na timu yake juu ya masuala haya yenye maslahi muhimu, juu ya usalama wetu, na haki zetu,” Netanyahu amesema Jumapili. \n “Kesho nitakutana na Rais Trump na Jumanne, sote kwa pamoja, tutaandika historia. \n Gantz amesema yeye anasubiria kwa hamu kwa kile alichokiita “ni ziara muhimu sana.” \n “Mpango wa mkutano huo ni kushughulikia usalama wa Israeli, mikakati ya kieneo – na kuna matumaini ya kupatikana utulivu katika kufikia hilo,” amesema. \n Lakini Wapalestina wamepinga mwenendo wa uongozi wa Trump na kile wanachokiona ni upendeleo kwa Waisraeli, na mafanikio hayaonekani kabisa. \n Wizara ya mambo ya nje ya Palestina imesema katika tamko Jumapili kuwa hakuna Mpalestina atakaye kubali mpango huo. \n Trump amekuwa akihamasisha suala hilo kama ni "mpango wa karne" wakati undani wa mpango huo ukiwa siri katika kipindi chote cha miaka mitatu ya maandalizi yake. \n Trump aliwakasirisha Wapalestina kutokana na hatua kadhaa alizochukuwa katika uongozi wake, ikiwemo kwenda kinyume na sera ya miongo mingi ya Marekani kwa kuitambua Jerusalem kuwa makao makuu ya Israeli na kuhamisha ubalozi wa Marekani huko. \n Mikutano ya Ikulu ya Marekani inafanyika wakati Trump akikabiliwa na kesi ya kutaka kumuondoa madarakani, na bunge la Israeli likitafakari ombi la Netanyahu kupewa kinga ya kutofunguliwa mashtaka ya ufisadi, na viongozi hao wawili wa Israeli wakijiandaa kushiriki katika uchaguzi mkuu Machi 2, 2020.. ##
Rais wa Tanzania John Magufuli, ametangaza kufungua vyuo pamoja na kuanza masomo kwa wanafunzi wa kidato cha sita kuanzia Juni Mosi mwaka huu.  \n\nHatua hiyo imekuja baada ya kujiridhisha kupungua kwa maambukizi ya COVID-19 nchini humo. \n Akizungumza Katika hafla ya kuwaapisha viongozi aliowateua hivi karibuni katika Ikulu ya Chamwino jijini Dodoma, Rais Magufuli ameeleza kuwa licha ya kuwepo kwa COVID-19, lazima wanafunzi waendelee na masomo na maisha mengine yaendelee.  \n Kwa wanafunzi wa madarasa ya chini, Rais Magufuli amesema kurejea kwao shuleni kutategemea na hali ya maambukizi itakavyokuwa katika siku za usoni. \n Aidha, amezitaka wizara za elimu na fedha kuhakikisha zinaweka mazingira yote sawa kwa wanafunzi kuanza masomo ikiwemo fedha za mikopo ya elimu kwa wanafunzi wa vyuo pamoja na mazingira wezeshi, katika kipindi cha siku tisa zilizobaki kabla ya shule kufunguliwa kwa wanafunzi wa kidato cha sita kuendelea na masomo pamoja na mitihani yao ya kumaliza elimu ya sekondari. \n Rais Magufuli pia ametangaza kufungua shughuli za michezo hususan ligi kuu za soka nchini humo huku akitaka tahadhari zote za kujingika na Covid 19 zizingatiwe.  \n Imetayarishwa na Mwandishi wetu Iddi Uwesu, Tanzania.. ##
New Zealand imeingia katika hatua mpya katika amri kali iliyokuwa imeiweka wakati huu wa janga la virusi vya corona Jumatatu ambapo baadhi ya shule na biashara zimefunguliwa tena. \n\nSerikali imeripoti leo maambukizi matano mapya tu na Waziri Mkuu Jacinda Ardern amesema mamlaka husika zitaendelea kufuatilia maambukizi yoyote yale mapya. New Zealand inamaambukizi 1,100 yaliyothibitishwa kwa vipimo na vifo 19. \n “Hakuna maambukizi yalioenea, na kushindwa kutambuliwa katika jamii nchini New Zealand,” Ardern ametangaza. “Tumeshinda vita hiyo.” \n Kulegezwa kwa masharti hayo kutaruhusu watu 400,000 kurejea makazini. \n Ni kipindi cha mwezi mmoja tangu New Zealand ilipowataka watu kutotoka majumbani na kuamuru shughuli zote ambazo siyo muhimu kufungwa. \n Ardern amesema ni mapema mno kusema lini nchi hiyo itafikia kuwa haina maambukizi ya COVID-19, hatua ambayo ni muhimu kuweza kufunguwa tena kikamilifu shughuli zote nchini. \n Mkakati wa Australia \n Sehemu ya mkakati wa kufungua tena shughuli kama kawaida katika nchi jirani ya Australia ni kupitia matumizi ya simu za kisasa zenye app ambayo kusudio lake ni kusaidia serikali za majimbo na wafanyakazi wa afya kufuatilia mawasiliano ya karibu na watu wengine ya wale ambao wamepimwa na kuthibitishwa kuwa na maambukizi ya virusi vya corona. \n Ufuatiliaji huo unasaidia mamlaka husika kufahamu nani anatakiwa ajitenge yeye mwenyewe na nani atahitaji kuchukuliwa vipimo ili kuzuia kueneza ugonjwa huo.  \n Waziri wa Afya Greg Hunt amesema Jumatatu mchana takriban wananchi wa Australia milioni 2 walikuwa wamepakua app hiyo katika simu zao za kisasa. \n Baadhi ya nchi zilizokuwa zimeathirika zaidi na janga hilo zimeripoti kupungua kwa idadi ya vifo vya kila siku Jumapili, ambapo Itali, Uhispania na Uingereza zimesema kiwango cha vifo kimeshuka chini kabisa kwa kipindi cha mwezi mmoja. \n Uingereza \n Uingereza ilimkaribisha Waziri Mkuu Boris Johnson kazini Jumatatu baada ya kuwa kiongozi wa kwanza wa dunia kuambukizwa COVID-19 na kuwekwa siku kadhaa katika wadi ya wagonjwa mahtuti. \n Alizungumza nje ya Ofisi ya Downing Street, akisema kuwa wakati anafahamu watu hawana uvumilivu tena na wana wasiwasi, kulegeza masharti hivi sasa itahatarisha “wimbi jipya la vifo na ugonjwa huo” litakalo athiri zaidi uchumi.  \n “Sitaki kupoteza juhudi yote na kujitolea kote kuliko fanywa na watu wa Uingereza na kuhatarisha kuwepo kwa mlipuko mwengine mkubwa na hasara kubwa ya watu kufa na Mifumo ya Afya ya Taifa kuelemewa,” amesema. \n “Nataka mudhibiti hamasa zenu, kwa sababu naamini hivi sasa tunakaribia kufikia mwisho wa awamu ya kwanza ya janga hili. Na japokuwa tumekabiliwa na matezo yote haya, lakini tunakaribia kufikia mafanikio.  \n Wakati huo huo Itali inatizamia kulegeza masharti ya kutotoka nje kuanzia wiki ijayo. \n Waziri Mkuu Giuseppe Conte amesema watu wataruhusiwa kutembelea ndugu zao katika makundi madogo, lakini itawalazimu wavae maski usoni. Viwanja vya umma vimepangwa kufunguliwa, lakini shule zitaendelea kufungwa hadi September.  \n Conte amesema hakuna maamuzi yaliyofikiwa lini ligi ya soka ya kundi A, lakini mchezaji mmoja mmoja anaweza kuanza mazoezi Mei 4 na timu zinaweza kukusanyika kwa ajili ya matayarisho Mei 18. COVID-19 imeuwa takriban watu 27,000 nchini Itali. \n Mlipuko wa corona umepelekea ligi za soka kufungwa duniani kote, na njia moja ambayo wanariadha na washabiki wanakabiliana na hilo ni kucheza game za video.. ##
Mgombea aliye chukuwa nafasi ya pili katika uchaguzi wa urais Jamhuri ya Kidemokrasia ya Congo anapinga matokeo rasmi yanayo onyesha kuwa Tshisekedi ni mshindi katika kura iliyopigwa Disemba 30 kuwa siyo ya kweli. \n\nTume ya uchaguzi ya nchi hiyo, CENI, imetangaza mapema Alhamisi kuwa Tshisekedi ameshinda kwa zaidi ya kura asilimia 38, kitu kilicho washangaza wasimamizi wa uchaguzi baada ya kura za maoni kabla ya uchaguzi kuelekeza kuwa kiongozi mwanzake wa upinzani Martin Fayulu atashinda uchaguzi huo. \n Fayulu, ambaye ameshinda kura asilimia 34, ametuhumu tume hiyo kwa kufanya “mapinduzi ya uchaguzi,” na kuwataka Kanisa Katoliki kutoa matokeo ya majumuisho ya hesabu za kura zinazo jitegemea. \n Baadhi ya wanadiplomasia wameviambia vyombo vya habari kuwa kura zilizo kuwa zimehisabiwa na timu ya waangalizi wa Kanisa zinaonyesha Fayulu ni mshindi. \n Waziri wa Mambo ya Nje wa Ufaransa Jean-Yves Le Drian pia alieleza kutilia mashaka matokeo hayo, akikiambia kituo cha habari cha Ufaransa CNews Alhamisi kuwa matokeo rasmi yanapingana na hesabu halisia. \n Matokeo rasmi yanaweza kuchochea dhana ya kuwa Rais anayeondoka madarakani Joseph Kabila alifanya makubaliano na Tshisekedi kwamba amtangaze kuwa mshindi. \n Emmanuel Ramazani Shadary, mrithi aliyekuwa amechaguliwa na Rais Kabila alichukuwa nafasi ya tatu katika kinyang’anyiro hicho.  Iwapo matokeo yatabakia kama yalivyo, itawezesha nchi hiyo kupokezana madaraka kwa njia ya kidemokrasia kwa mara ya kwanza tangu ipate uhuru kutoka Ubelgiji mwaka 1960.. ##
Ni pigo kubwa kwa Netanyahu kushindwa kuunda serikali baada ya ushindi alioupata April 9 mwaka huu na kiongozi wa upinzani wa chama cha Blue and White anasema chama chake kipo tayari kuungana na chama tawala cha Likud ikiwa kitaongozwa na kiongozi mwingine \n\nWapiga kura wa Israel wanalazimika kushiriki katika uchaguzi mkuu wa pili mwaka huu baada ya mwanasiasa mkongwe Waziri Mkuu Benjamin Netanyahu kushindwa kuunda serikali ya mseto baada ya juhudi za wiki kadhaa. Upinzani unachukulia hiyo ni njama ya kiongozi huyo kutaka kun’gan’gania madaraka kwa kuwalazimisha wabunge wenzake kulivunja bunge ili uchaguzi mpya uitishwe. \n Kufanya hivyo inamuokowa Netanyahu kulazimikia kuachia madaraka na kumruhusu Rais Reuven Rivlin kumchagua mbunge mwingine ili kujaribu kuunda serikali.  \n Ingawa ni pigo kubwa kwa Netanyahu kushindwa kuunda serikali baada ya ushindi alioupata April 9 mwaka huu lakini ni nafasi nzuri kwake kujaribu tena kuwashawishi wapinzani na umma katika uchaguzi unaotarajiwa kufanyika septemba 17 mwaka huu. \n Sauti ya Amerika-VOA ilizungumza na mchambuzi wa masuala ya kisiasa David Monda akiwa Johanesburg huko Afrika kusini na kumuliza kwanza kwanini anadhani Netanyahu alishindwa kuunda serikali mpya. \n No media source currently available \n Netanyahu anafahamu ifikapo mwezi Julai atakua WaziriMkuu aliyetawala kwa muda mrefu Israel kumpita baba wa taifa David Ben-Gurion. \n Kiongozi wa upinzani Benny Gantz wa chama cha Blue and White chenye msimamo wa kati anahisi ni njama ya Netanyahu kubaki madarakani lakini alisema chama cha Blue and White kipo tayari kuunda mungano na chama cha Likud ikiwa kitaongozwa na kiongozi mwingine. Hawataki kujihusisha na Netanyahu ambae anakabiliwa na mashtaka ya ulaji rushwa na utumiaji mbaya wa madaraka na kesi yake iko mahakamani.. ##
Aliyekuwa rais wa Kenya Daniel Toroitich Arap Moi aliaga dunia Jumanne asubuhi akiwa na umri wa miaka 95. \n\nMoi aliliongoza taifa hilo la Afrika mashariki kwa miaka 24 tangu mwaka wa 1978, kufuatia kifo cha rais wa kwanza, Jomo Kenyatta. \n Hadi kifo chake, alikuwa amelazwa katika Nairobi Hospital kwa takriban mwezi mmoja. \n Jumanne asubuhi, Rais Uhuru Kenyatta alithibitisha ripoti za kifo cha rais huyo wa zamani na kusema kwamba serikali yake ingetoa taarifa ya kina baadaye. \n Baada ya muda mfupi ikulu ya Nairobi ilitoa taarifa rasmi iliyoeleza kwamba kiongozi huyo wa zamani aliaga dunia katika hospitali ya Nairobi akiwa amezungukwa na familia yake. \n Hata hivyo, taarifa hiyo haikueleza alikuwa anaugua nini. \n Kupitia kauli ya ikulu, Rais Kenyatta alisema Moi atazikwa kwa heshima zote za kitaifa na akaagiza bendera zote za Kenya zipeperushwe nusu mlingoti hadi siku ya mazishi. \n "Marehemu Moi aliongoza Kenya kwa utaratibu hadi ikarejelea mfumo wa vyama vingi vya kisiasa na pia kupitia changamoto nyingi hadi pale alipopokeza mamlaka kwa mrithi wake kwa njia ya amani mnamo mwaka wa 2002," alisema Kenyatta.  \n Moi, ambaye alizaliwa tarehe 2 mwezi Septemba mwaka wa 1924, alikuwa makamu wa rais kuanzia mwaka wa 1967 hadi mwaka wa 1978 alipochukua hatamu za uongozi. \n Rais huyo atakumbukwa kwa juhudi zke za kuimarisha chama kilichotawala wakati huo, Kenya African National Union (KANU), ambacho kwa miaka mingi kilikuwa na umaarufu mkubwa katika pembe nyingi za nchi, hata baada yake kukubali kurejelewa kwa mfumo wa vyama vingi. \n Hata hivyo, utawala wake mara kwa mara ulikosolewa vikali na serikali za mataifa ya Magharibi, wapinzani, wanaharakati na watatezi wa haki za binadamu. \n Kufuatia kifo chake, Wakenya walikuwa na hisia mseto. Ingawa Rais Kenyatta alimsifu kama"kiongozi mzalendo aliyeitumikia Kenya na bara nzima la Afrika," wengine walikuwa na mtazamo tofauti. \n Oduor Ong'wen, alisema kwamba Moi atakumbukwa kama kiongozi aliyeminya uhuru wa wanaharakati wa kutatea haki. \n "Mwaka wa 1986 nilikamatwa na kufungwa kwa mika minne. Hivyo ndivyo mimi na wengine tulivyotendewa," alisema Ong'wen kwenye mahojiano na Sauti ya Amerika. \n Kwa mujibu wa shirika la habari la Reuters, Moi pia alishutumiwa kwa uongozi wa kidhalimu na uliogubikwa na ufisadi huku baadhi ya Wakenya wakisema utawala wake ulikuwa wa kidikteta. \n  Wachambuzi wanasema wakati wa uongozi wa rais huyo wa zamani, uporaji wa mali ya umma ulikithiri na uchumi wa Kenya kudorora kwa kiwango ambacho hakikuwa kimeshuhudiwa hapo awali. \n Mnamo mwishoni mwa miaka ya tisini, Marekani na nchi zingine za Magharibi zilimshinikiza Moi kutowania tena urais na baadaye akatangaza kwamba angestaafu kutoka kwa siasa baada ya muhula huo kumalizika. \n Wakati wa kampeni za uchaguzi mkuu wa mwaka wa 2002, mgombea urais kwa tikiti ya muungano wa vyama vya upinzani (Narc), Mwai Kibaki, alimshutumu Moi "kwa uwongozi wa mabavu na uliokosa subira na uvumilivu kwa wakosoaji wake."  \n Lakini sio wote waliomuona Moi kama kiongozi mbaya. Jane Komen aliiambia Sauti ya Amerika kwamba atamkumbuka kama mtu aliyependa watoto. \n "Alisaidia kujenga shule nyingi sana," alisema.. ##
Watu 20 wamekufa Jumamosi Februari 1, 2020 kutokana vurugu za waumini kukanyangana katika harakati za kujaribu kufikia mafuta ya upako kwenye kongamano la mahubiri ya Mchungaji Boniface Mwamposa mjini Moshi, mkoani Kilimanjaro, Tanzania. \n\nWaziri wa Mambo ya Ndani George Simbachawene amesema kiongozi huyo wa kidini anatakiwa kuwajibika kwani hakuchukuwa tahadhari wakati wa kuwakusanya waumini katika ibada hiyo na hivyo serikali lazima ichukue hatua zinazostahiki. \n “Kwa sababu inasikitisha kuna idadi kubwa ya watu umewakusanya mahala, mwenye jukumu la kuhakikisha usalama wao ni wewe uliyewakusanya hapo, pamoja na jukumu la serikali kuhakikisha watu wako salama. Kwa idadi kubwa ya watu kama hiyo unapotoa maelezo au maneno ambayo yanaweza kusababisha mhemko na watu wakaweza kukimbizana na kufikia hatua ya kuumia basi una wajibu wa kuwajibishwa katika kosa hilo. \n “Kwa hiyo nitoe rai kwa viongozi wa madhehebu na shughuli za kidini na mikusanyiko mbalimbali kujua kwamba wanao wajibu wa kuhakikisha usalama wa watu hao. Mchungaji au mtume Boniface Mwamposa baada ya tukio hili alitaka kukimbia. Lakini hivi ninavyo zungumza yuko katika mikono ya Jeshi la polisi. Na tunafikiria kumtoa Dar es Salaam kumrudisha Moshi ili aende akawajibike kwa kosa au madhara haya ya maafa ambayo kwa kweli kwa uwazi yeye na wenzake wamesababisha,” ameeleza waziri. \n Mkuu wa Wilaya ya Moshi, Kippi Warioba alithibitisha taarifa hizo za awali juu ya waumini 20 kufa.  “Taarifa za awali tulizonazo ni kuwa ni waumini 20 wamepoteza maisha lakini tunaendelea kufuatilia maeneo mengine ya zahanati, vituo vya afya na hospitali kama kuna watu walipelekwa huko,” amesema Kippi. \n Vyanzo vya habari vinaeleza kuwa waumini hao walikumbwa na maafa hayo wakati wakikanyagana kwa ajili ya kugombania kukanyaga mafuta yaliyomwagwa na mhubiri huyo yakidaiwa kuwa na upako. \n Inaelezwa kuwa watu zaidi ya 40 walikanyagana katika harakati za kugombania mafuta ya upako na kukimbizwa hospitali ya Rufaa ya Mkoa wa Kilimanjaro ya Mawenzi.  Idadi ya waliokufa huenda ikaongezeka kwa kuwa hakuna taarifa ya ujumla ya majeruhi waliopelekwa katika vituo vya afya vya jirani pamoja na Hospitali ya Rufaa ya KCMC.. ##
Nchi tatu za Africa zinamaambukizi zaidi katika mlipuko wa virusi vya corona bara la Afrika, lakini naibu mkurugenzi wa Vituo vya Kudhibiti Magonjwa na Kinga Afrika wanasema bara lote lazima lichukue hatua. \n\nVirusi hivyo vinasababisha taharuki katika maeneo mengine ya dunia na sisi katika bara la Afrika ni lazima tujitayarishe ili isiweze kutuathiri kwa idadi kubwa kama ilivyo katika bara la Ulaya na Asia, kwa sababu mifumo yetu ya afya haiwezi kuhimili maambukizo kama hayo,” Dr Ahmed Ogwell ameiambia VOA kupitia mawasiliano ya mtandao wa Skye kutoka Addis Ababa, Ethiopia. \n Kwa hivyo, mkakati uliobora zaidi, na ule ambao wanashauri serikali iufuate, amesema, “ni kujikinga na kupunguza madhara ambayo yatasababishwa na virusi hivyo kwa bara la Afrika.” \n Ogwell amesema taasisi yake, ambayo ni shirika la ushauri wa kifundi la Umoja wa Afrika, anashirikiana na AU kuzijengea uwezo wa utayari nchi mbalimbali katika maeneo makuu matatu, ikiwemo kuboresha utoaji tahadhari katika bandari za nchi hizo na mahospitali; kuongeza utaalamu wa kuweza kupima kirusi COVID-19, ambao tayari nchi 43 wanauwezo huo; na kujenga uwezo wa kuzuia maambukizi na kudhibiti hali hiyo ili wagonjwa wenye maambukizi waweze kuwekewa karantini na kufuatiliwa. \n Hadi sasa, nchi zilizo athirika vibaya sana Misri ikiwa na maambukizi 196, Afrika Kusini 116 na Algeria 73. Kuna maambukizi 605 katika bara lote hadi kufikia Machi 18. \n Ogwell amesema kitu kizuri pamoja na kuwepo janga hili nchi hizi tatu zina mifumo iliyomadhubuti ya afya na uwezo wa kufanya vipimo. Lakini, kuongezeka kwa maambukizi kunaweza kuielemea nchi yoyote.. ##
Meya wa Minneapolis Jacob Frey ametangaza hali ya dharura katika mji uliojaa mvutano ambako mmarekani mweusi aliuwawa alipokuwa chini ya ulinzi wa polisi Jumatatu usiku. \n\nWakati huo huo gavana wa Minnesota Tim Walz ametoa wito kwa walinzi wa kitaifa kujaribu kuzuia usiku mwingine wa tatu wa vurugu. \n Wanajeshi 500 wameitwa kutoa ulinzi huko katika miji ya Minneapolis, St Paul na jamii zinazozunguka.  \n Maduka kadhaa huko Minneapolis na mji pacha wa St. Paul yalichomwa moto Alhamisi usiku. \n Maafisa wa polisi wa St Paul wanaripoti kuwa maafisa wake wamepigwa na mawe pamoja na chupa. \n George Floyd aliyefariki baada ya polisi kumkandamiza shingoni huku akiwa amefungwa pingu baada ya maafisa wa polisi kumweka chini ya ulinzi katikati ya barabara wiki hii mjini Minnessota. \n Kufa kwa Floyd kulisababisha Maandamano na ghasia huko Minneapolis na kikosi cha kitaifa cha ulinzi kilipelekwa kulinda amani. \n Maandamano hayo yalisamba katika majimbo mengine huku maandamano yakiendelea katika majimbo ya Memphis, New York,California, Chicago, Okaland, Ohio na Colorado. \n Imetayarishwa na mwandishi wetu, Washington, DC. ##
Mtaalam wa Uingereza, anayeunda vifaa maalum vinavyonasa mawasiliano, amesitisha uhusiano wake na kampuni ya mawasiliano ya Huawei, ili kuzingatia hatua ya Marekani kuifungia kampuni hiyo. \n\nHatua hii inaweza kumaliza uwezo wa kampuni ya Huawei kutengeneza vifaa maalum vya kunasa mawasiliano kwa simu zake za kisasa, itakazotengeneza baadaye. \n Kampuni ya Huawei, sawa na Apple na watengenezaji wengine wa vifaa vya kunasa mawasiliano katika simu kama Qualcomm, zinatumia mfumo wa ARM kutengeneza vifaa vya usindikizaji ambavyo huwasha simu zake. \n Kampuni ya Huawei imesema inathamini sana uhusiano wake wa karibu na washirika wake, lakini inatambua hali ngumu ambayo baadhi ya washirika wake wanapitia kutokana na maamuzi yanayochochewa kisiasa. \n Marekani iliipiga marufuku kampuni ya Huawei, kununua bidhaa kutoka Marekani kuanzia wiki iliyopita, hatua iliyoathiri uhusiano wake na kampuni ya google inayotoa huduma ya uendeshaji wa mfumo wa simu zake kama gmail na ramani za google. \n Marufuku hiyo pia inaathiri uhusiano wa Huawei na washirika wake wa vifaa vya kutengeneza simu. \n Imetayarishwa na mwandishi wetu, Washington, DC.. ##
Utaratibu mpya ulipendekezwa mwaka 2018 unatarajiwa kuathiri takribani watu milioni 15 ikiwemo watu wanaoomba kuingia Marekani pamoja na wale wenye matumaini ya kusoma, kufanya biashara, kazi au kuja tu kutembea \n\nTakribani kila mtu anayeomba visa ya kuingia Marekani atatakiwa kutoa akaunti zao za mitandao ya kijamii pamoja na taarifa zingine binafsi kama sehemu ya utaratibu mkali wa utawala wa Trump wa kuhakiki wahamiaji na wageni wote. \n Wizara ya mambo ya nje ya Marekani inaeleza kwamba imefanya mabadiliko kwenye fomu za kuomba visa kwa wahamiaji na wasio wahamiaji zikimtaka muombaji kutoa taarifa za miaka mitano iliyopita za shughuli zao kwenye mtandao wa kijamii, nambari ya simu, barua pepe, safari za kimataifa na ikiwa amefukuzwa kutoka nchi hii. Pia wataulizwa iwapo mwanafamilia yeyote amehusika katika kazi za ugaidi. \n ​Utaratibu mpya ulipendekezwa kwanza mwaka 2018 unatarajiwa kuathiri takribani watu milioni 15 ikiwemo watu wanaoomba kuingia Marekani pamoja na wale wenye matumaini ya kusoma, kufanya biashara, kazi au kuja tu kutembea. Waombaji wa kidiplomasia na visa rasmi pekee hazihusishwi na utaratibu huu mpya. \n Awali taarifa binafsi juu ya kazi zilikuwa zikitakiwa kwa waombaji ambao wana weka kitisho cha usalama. Inakadiriwa waombaji takribani 65,000 kwa mwaka wanashindwa kwenye kipengele hicho.. ##
Salim Hadji Himidi aliyewahi kuwa Waziri wa Mambo ya Nchi za Nje wa visiwa vya Comoros, na mwana siasa aliyepigania uhuru wa Comoros amefariki mjini Paris, Ufaransa Jumamosi asubuhi akiwa na umri wa miaka 74. \n\nHimidi alizaliwa Mbeni, visiwani Comoros tarehe 19, April 1945 wakati wazee wake waliporudi nyumbani baada ya vita vya pili vya dunia na kuhitimu masomo ya sekondari katika shule ya King George VI, Zanzibar. \n Alisafiri hadi Ufaransa akiwa kijana ambako alisomea historia katika chuo kikuu cha Aix en Provence. \n Alirudi Comoros mwaka 1968 na kujiunga mara moja na vita vya uhuru na kuchaguliwa katibu mkuu wa chama cha kisoshalist cha Comoros PASOCO. Alishirikiana na vyama mbali mbali vya kisiasa na vijana katika vita vya kupambana na ukoloni, akijitokeza kuwa moja wapo ya wanasiasa waliopinga vikali sera za Ufaransa kuingilia kati masuala ya Afrika.  \n Mwanzoni huyu alikataa kushirikiana na Rais Ali Soilihi kabla ya uhuru na hata kupinga mpango wake wa kumpindua Rais wa kwanza wa Comoros, Ahmed Abdallah baada ya kutangaza uhuru wa visiwa hivyo mwaka 1975. \n Lakini baada ya mapinduzi ya 1975, alikubali kujiunga na serikali ya mapinduzi ya Ali Soilihi na kuteuliwa kuwa Waziri wa Mambo ya Ndani. \n Himidi atakumbukwa kwa kutoa hotuba ya kihistoria, kwenye Baraza Kuu la Umoja wa Mataifa wakati Comoros ikijiunga na umoja huo na kutambuliwa kama taifa la visiwa vinne, baada ya Ufaransa kukikalia kisiwa cha Maore kwa nguvu. \n Alimwakilishi Ali Soilihi katika mikutano mbali mbali ya kimataifa na kutetea umoja wa visiwa vya Comoros kama visiwa vinne wakati wote. Alifungwa kwa miaka mitatu chini ya utawala wa pili wa Ahmed Abdallah 1978, na kuteuliwa balozi wa nchi za Ulaya chini ya Rais Said Mohamed Djohar. Na mwaka 1997 aliteuliwa tena waziri wa mambo ya nchi za nje na rais Mohamed Taki Abdulkarim. \n Salim Himidi, alihamia Ufaransa mwishoni mwa miaka ya 1990 na kuwa mchambuzi wa vyombo vya habari vya kimataifa ikiwa ni pamoja na Sauti ya Amerika (VOA). \n Alikuwa akifanya utafiti juu ya kiunganishi cha chimbuko la lugha ya Kiswahili kutoka pawni ya Afrika ya Mashariki hadi Comoro na Madagascar. Alikuwa pia na kipaji cha kuandika mashairi kilichoonekana katika mawasiliano ya awali ya ukumbi wa ZANZINET mwanzoni mwa enzi ya mtandao.  \n Alichangia sana kuimarisha uhusiano kati ya Comoros na Tanzania na kutetea uhuru na uzalendo wa mwafrika.  \n Idhaa ya Kiswahili ya Sauti ya Amerika inatoa rambi rambi zake kwa familia, jamaa na marafiki zake wa Comoros na Afrika Mashariki.  \n   \n Imetayarishwa na mwandishi wetu Abdushakur Aboud, Washington, DC.. ##
Kasi ya maambukizo ya kirusi corona inaongezeka na kuna uwezekano idadi ya wagonjwa ikaongezeka pia, Kamisheni ya Afya ya Taifa ya China imesema Jumapili. \n\nWakati huohuo watu zaidi ya 2,000 wameambukizwa duniani na 56 wamekufa kutokana na ugonjwa huo. \n Kirusi hiki, kinaaminika kuwa kilianza katika soko la bidhaa za baharini mwishoni mwaka 2019, katikati ya Jiji la Wuhan, China ambalo lilikuwa linauza nyama ya porini. \n Kirusi hiki kimeenea katika miji mingine ikiwemo Beijing na Shanghai, hadi Marekani, Thailand, Korea Kusini, Japan, Australia, Ufaransa, na Canada. \n Jumapili, China ilitangaza nchi nzima katazo la kuuza nyama ya porini katika masoko, migahawa na mitandao ya kieletroniki ya biashara. \n Waziri wa Kamisheni ya Afya ya Taifa Ma Xiaowei, akizungumza na vyombo vya habari, amesema uwezo wa serikali wa kufahamu kirusi hiki kipya ni finyu na hawajui hatari zinazoweza kuambatana na kubadilika kwa kirusi hiki. \n Ma amesema muda ambao kirusi hiki cha corona kinachukuwa hadi kujitokeza ni kati ya siku mmoja hadi 14, na kuwa kirusi hiki kinaambukiza hata wakati kinajijenga mwilini, kitu ambacho kilikuwa tofauti kwa homa kali ya mafua, SARS, kirusi corona kilichoibuka China na kuua takriban watu 800 duniani mwaka 2002 na 2003. \n Juhudi za kudhibiti maambukizi, ambayo imehusisha katazo la usafirishaji na kusafiri na kusitisha matukio ya sherehe kubwa, utaongozeka, amesema Ma, wakati akizungumza na waandishi wa habari wengi waliojitokeza siku ya pili ya mapumziko ya mwaka mpya unaotumia hisabu ya mwezi.. ##
Mashabiki wa michezo Marekani na duniani kote wanaomboleza kifo cha David Stern, kiongozi wa zamani wa ligi ya mpira ya vikapu – NBA – aliyefariki Jumatano akiwa na umri wa miaka 77. \n\nStern alipatwa na kiharusi Disemba 12 na kufanyiwa matibabu ya upasuaji wa dharura. \n Stern ambaye aliongoza NBA kwa miaka 30 alipatwa na kiharusi Disemba 12 na kufanyiwa matibabu ya upasuaji wa dharura. \n Stern ataenziwa kama kiongozi aliyeinua umaarufu wa ligi hiyo baada ya kuchukua uongozi wake mwaka 1984. \n Chini ya uongozi wake NBA iliongeza timu saba mpya, kuunda ligi ya wanawake WNBA na ligi ndogo zinazojulikana kama G league kuandaa wachezaji kuingia katika ligi kubwa. \n David stern pia alihusika katika kufanya NBA kuwa ligi ya kimataifa kwa kusajili wachezaji kadha kutoka nje ya Marekani na kufanya mechi za NBA kutangazwa katika zipatazo 200 duniani. Stern alisimamia ukuaji wa Ligi ya Mpira wa Kikapu ya Marekani hadi kufikia kuwa ni mshikamano wa kimataifa, \n Wachezaji mbalimbali ambao ni nyota wa mchezo wa mpira wa kikapu akiwemo mchezaji mashuhuri Michael Jordan wamemwagia sifa kemkem Stern kwa kunyanyua mchezo wa mpira wa vikapu kufikia hadhi ya kimataifa, jambo lililopelekea kuwasaidia wao kupata umashuhuri katika maisha yao ya mpira wa vikapu. \n Imetayarishwa na mwandishi wetu, Washington, DC.. ##
Viongozi wa maandamano yanayoendelea nchini Sudan wanawahimiza wananchi kushiriki katika kampeni za uasi wa kiraia nchi nzima kuanzia Jumapili kushinikiza jeshi kukabidhi madaraka kwa raia. \n\nHatua hii imekuja baada ya vitendo vya kinyama vinavyodaiwa kufanywa na jeshi wakati wa kuwaondoa waandamanaji waliyokuwa wamepiga kambi makao makuu ya jeshi. \n Uasi wa kiraia ni vuguvugu la raia kukataa kutii baadhi ya sheria, amri au matakwa ya serikali, ambapo hufanyika bila ya kuwepo uvunjifu wa amani. \n Tangazo hilo lilitolewa na chama cha wanataaluma wa Sudan, SPA, walioongoza maandamano yaliyopelekea jeshi kumpindua Rais Omar al-Bashir. \n Wamesema Jumamosi kuwa harakati za kupinga utawala wa kijeshi zitaanza tena siku ya Jumapili na kuendelea mpaka pale jeshi litakapo salimu amri kukabidhi madaraka kwa raia. \n Jeshi linatuhumiwa kuwashambulia waandamanaji na kusababisha watu kadhaa kupoteza maisha mjini Khartoum na hivyo kuvunja matumaini ya kuwepo utawala wa kidemokasia nchini humo. \n Vikosi vya usalama viliendesha operesheni maalum ya kuwasambaza waandamanaji waliokuwa wamepiga kambi nje ya makao makuu ya jeshi mjini Khartoum. Watu wasiopungua 113 inadaiwa waliuawa kuanzia Jumatatu, Madakatari waliokaribu na waandamanaji wamesema. \n Kwa upande wake Wizara ya Afya ya Sudan imetoa idadi ya vifo 61. \n Taarifa hiyo pia imeeleza kuwa watu wengine zaidi ya 500 walijeruhiwa tangu siku ya Jumatatu na takribani miili 40 imeopolewa kutoka mto Nile mjini Khartoum na kuchukuliwa na vikosi vya usalama. \n Viongozi wa SPA wamesema wamekubali Waziri Mkuu wa Ethiopia Abiy Ahmed kuwa msuluhishi na amekutana na baraza la kijeshi la Sudan, japokuwa wametoa sharti la kuwepo uchunguzi juu ya vurugu zilizotokea tangu Bashir kuondolewa madarakani. \n Vyanzo vya habari nchini Sudan vinasema kuwa waandamanaji wamesema wataendelea na vuguvugu la uasi wa kiraia na hilo litakoma tu pale serikali ya kiraia itakapotangazwa. \n Chama cha wanataaluma wa Sudan SPA kimetoa tamko hilo siku moja baada ya Waziri Mkuu wa Ethiopia Abiy Ahmed kukutana na majenerali wanaotawala na viongozi wa waandamanaji kwa nyakati tofauti katika juhudi za kuanzisha mazungumzo upya baada ya waandamanaji waliopiga kambi nje ya makao makuu ya jeshi kutawanywa siku ya Jumatatu na matumaini ya mazungumzo kutoweka.. ##
Vyama 10 vya upinzani nchini Tanzania vimefunguwa kesi kupinga muswada wa vyama vya siasa kujadiliwa bungeni kwani unapingana na Katiba ya Jamhuri ya Muungano wa Tanzania. \n\nVyama hivyo ni Chama cha ACT-Wazalendo, Chama cha Demokrasia na Maendeleo (CHADEMA) , Chama cha Ukombozi wa Umma (CHAUMA), Chama cha Wananchi (CUF), Chama cha Alliance for Democratic Change (ADC), Chama cha Kijamii (CCK), Chama cha Democratic Party ( DP), Chama cha NCCR MAGEUZI, National League for Democracy (NLD) na Chama cha United People's Democratic Party (UPDP). \n Muswada huo ukipitishwa na kuwa sheria utazuia pamoja na mambo mengine vyama hivyo visifanye mikutano ya hadhara. \n Lakini Zitto amesema vyama vya upinzani kwa kauli moja vimetoa tamko katika mkutano uliofanyika Zanzibar kwamba watafanya mikutano ya hadhara kwa sababu ni haki yao ya kikatiba. \n "Tunajua kuwa uhuru haupatikani kwa kungojea kuupokea katika sahani ya fedha," amesema. \n Ameongeza kuwa wanafahamu mikutano ya hadhara ambayo wataifanya 2019 itasababisha wapinzani kukamatwa, kupigwa, kufungwa. \n Muswada wa sheria ya vyama vya siasa ulipelekwa Bungeni na Mwanasheria Mkuu wa serikali Novemba 2018 na unatarajiwa kujadiliwa bungeni Januari 29, 2019. \n Amesema kesi hiyo ilifunguliwa Desemba 20 mwaka jana na itaanza kusikilizwa kwa mara ya kwanza kesho Ijumaa Januari 4, na imefunguliwa na yeye Zitto ambaye pia ni Mbunge wa Kigoma Mjini, Naibu Katibu Mkuu Bara Chama cha Wananchi (CUF) Joram Bashange na Mkurugenzi wa habari, Uenezi na mawasiliano ya umma wa chama hicho Salim Abdalla Bimani kwa niaba ya vyama hivyo. \n “Tumeamua kupeleka suala hili mahakamani kwa sababu waliolileta bungeni kwa mara ya kwanza walidai kuwa unaboresha sheria iliyopo sasa ya vyama vya siasa, lakini ukweli ni kuwa muswada huo umetungwa ili kufifisha Demokrasia hapa nchini, “ amesema Zitto. \n Aidha mapungufu muswada huo kufanywa kuwa jinai matendo yanayo fanywa na vyama vya siasa, kutoa madaraka makubwa kwa msajili wa vyama vya siasa, kumpa kinga msajili wa vyama vya siasa na watumishi wa ofisi yake dhidi ya mashtaka na kuingilia uhuru wa vyama kuijiendesha.. ##
Watu wasiopungua sita wamefariki na wengine 30 kujeruhiwa na kupelekwa katika hospitali mbali mbali za mjini Nairobi kufuatia shambulizi la kigaidi kwenye hoteli moja ya kifarahari mjini humo Jumanne. \n Ripoti zinasema watu watano waliuawa katika mkahawa wa hoteli ya Dusit unaojulikana kama Secret Garden baada ya mshukiwa wa ugaidi kujilipua, kulingana na Inspekta Mkuu wa polisi Kenya Joseph Boinnet. \n Mtu mwingine, mwanamke, alifariki kutokana na majeraha yake baada ya kufikishwa katika hospitali ya MP Shah ambayo ilipokea watu sita walioathirika katika shambulizi hilo la Jumanne alasiri. \n Watu wanne walionusurika walipekwa katika hospitali ya Aga Khan wakati hospitali ya Kenyatta ilipokea watu wanne wengine waliojeruhiwa. \n Shambulizi hilo lilianza kwa mlipuko uliofuatiwa na milio ya risasi katika hoteli ya Dusit katika eneo la Chiromo, mjini Nairobi. \n Maafisa wa polisi waliendelea kuwasili katika eneo hilo kwenye barabara ya Riverside Drive. Tukio hilo la mwendo wa saa 3.15 alasiri, lilisababisha msongamano mkubwa kwenye barabara za eneo hilo. \n Jumba hilo, ambalo lina hoteli ya kifahari na afisi za kampuni mbalimbali, lilionekana kuzingirwa na maafisa wa kulinda usalama. \n Shirika la habari la Al-Jazeera liliripoti kwamba kundi la kigaidi la al-Shabab lilidai kuhusika katika shambulizi hilo.. ##
Mshukiwa wa mauaji ya kigaidi mwenye itikadi ya mrengo wa kulia, Brenton Tarrant amefikishwa Jumamosi mahakamani nchini New Zealand kufuatia shambulizi la Ijumaa katika misikiti miwili mjini Christchurch yaliouwa watu 49. \n\nBaada ya mshukiwa huyo kuondoka mahakamani, jaji alisema kuwa wakati kuna shtaka moja la mauaji lililoletwa hivi sasa, itakuwa ni sawa kufikiria kuwa kutakuwa na tuhuma nyingine dhidi yake. \n Washukiwa wawili washiriki katika mauaji hayo pia wako chini ya udhibiti wa polisi. Polisi wanajaribu kufahamu kwa kiasi gani, iwapo wawili hao pia walihusika na shambulizi hilo. \n Tarrant arejeshwa rumande \n Tarrant mwenye umri wa miaka 28 ambaye ni raia wa Australia, akiwa amefungwa pingu alisimama kimya mbele ya Mahakama ya Wilaya ya Christchurch kabla ya kurejeshwa rumande bila ya kusema chochote. \n Kesi hiyo itasikilizwa tena April 5 na polisi wameeleza kuwa huenda mashtaka dhidi yake yakaongezeka. \n Shambulizi la kigaidi \n Shambulizi hilo ambalo limetajwa na serikali ya New Zealand kuwa nila kigaidi ni baya kabisa kuliko shambulizi lolote katika historia ya nchi hiyo. \n Tarrant ni mwenye itikadi binafsi ya ubaguzi wa rangi kuwa wazungu ni bora kuliko watu wengine wote, alikuwa amefikishwa mahakamani na walinzi wawili wenye silaha za moto huko Christchurch ambapo jaji alisoma moja ya mashtaka ya mauaji yanayomkabili. \n Dhamira ya muuaji  \n Katika mkutano na waandishi wa habari, Waziri Mkuu wa New Zealand Jacinda Ardern amesema shambulizi la Tarrant dhidi ya Waislam hao msikitini lilisita tu kwa sababu mtuhumiwa huyo alidhibitiwa. “ Ilikuwa ni nia yake kuendelea na mauaji hayo,” amesema waziri mkuu. \n Ameyaita mauaji hayo ni “kitendo cha uvunjifu wa amani kisichokuwa cha kawaida,” na kuahidi kuwa “sheria zetu za kumiliki silaha zitabadilishwa.” Alisema mshambuliaji huyo alikuwa na bunduki tano, mbili kati ya hizo zilikuwa ni silaha zenye kutoa risasi mfululizo. Silaha zote hizo zilikuwa zimenunuliwa kihalali. \n Hatma ya washiriki wa mauaji hayo \n Amesema kuwa wote mshambuliaji na washiriki wake katika tukio hilo la mauaji hawakuwa katika orodha ya watu wanaofuatiliwa na vyombo vya usalama vya New Zealand au Australia. \n Waziri Mkuu wa Australia Scott Morrison ameeleza kuwa mshukiwa huyo ni “gaidi mwenye itikadi kali wa mrengo wa kulia.” \n Tukio katika ibada ya Ijumaa \n Shambulizi hilo limetokea wakati wa sala ya Ijumaa wakati misikiti yote miwili ilipokuwa imejaa mamia ya waumini wa Kiislam. \n Maafisa wanasema kuwa watu 41 waliuawa katika Msikiti wa Al Noor, na wengine saba katika Msikiti wa Linwood, ambayo iko umbali wa dakika kumi baina yao. Watoto ni kati ya watu 48 wanaoendelea kutibiwa kutokana na majeraha ya risasi.. ##
Baadhi ya wanasayansi sasa wanasema huenda mikusanyiko ya watu ni eneo la “maambukizi makubwa” ya angalau asilimia 80 ya maambukizo ya virusi vya corona. \n\nRipoti kwenye tovuti ya gazeti la Uingereza Telegraph, inaeleza zaidi juu ya baadhi ya mambo yaliyo gunduliwa kwamba “masoko yenye misongamano, madarasa ya kujifunza kudansi, mabaa yenye makelele na kuimba kwa sauti kubwa” inawezekana ikawa ni mambo yanayo changia kueneza virusi vya corona. \n Umma tayari unafahamu kuwa maeneo yenye kupelekea “maambukizi makubwa” ni pamoja na “hospitali, nyumba za kuleya wazee, mabweni makubwa, viwanda vya kutengeneza vyakula na masoko ya vyakula.” \n Lakini moja ya eneo lenye kueneza maambukizi, kwa mujibu wa Makala hiyo, inatokana na baa huko Tyrolean Alps. Gazeti la Telegraph limesema mamia ya maambukizi huko Uingereza, Ujerumani, Iceland, Norway na Denmark yamethibitishwa kutokea katika baa ya Kitzloch, inayofahamika kwa sherehe zake baada ya michezo katika thaluji. \n Utafiti huko Korea Kusini uligundua pia kuwa “mazoezi ya nguvu ya viungo katika nyumba za mazoezi zilizo na msongamano zinaweza kuongeza hatari ya maambukizi” ya virusi vya corona.  \n Utafiti huo uligundua kuwa watu 112 waliambukizwa na virusi hivyo katika siku 24 baada ya kushiriki katika “mafunzo ya dansi yenye mahadhi ya muziki wa Kilatini” katika maeneo 12 mbalimbali yanayotoa mafunzo. \n Katika utafiti mwengine, wanakwaya walikutikana kua na uwezekano wa kuambukizwa virusi hivyo, lakini wanasayansi wanaamini kuimba siyo njia pekee ya kueneza maambukizi katika kipindi cha siku za awali za maambukizi kabla ya utaratibu wa kutosogeleana kufuatwa. \n Virusi hivyo vya corona huwenda vilienezwa wakati wanakwaya walipokuwa wakisalimiana, wakibadilishana vinywaji na “huku wakiongea kwa kukaribiana.”  \n Maelezo ya gazeti hilo yamesema virusi hivyo viliwavamia waimba kwaya Amsterdam, na kuwaambukiza wanachama wake 102 kati ya 130.. ##
Russia inaendelea kuushawishi umoja wa mataifa ya kiarabu – Arab League - kukubali tena uanachama wa Syria kwenye umoja huo kulingana na wanadiplomasia wa Mashariki ya Kati. \n\nKremlin ina nia ya kuhalalisha tena kwa haraka utawala wa Assad ikikusudia kuwa hatua hiyo itaisidia Syria kujipatia misaada ya kujenga tena taifa hilo liloharibiwa na vita na kuendelea kuimarisha tena utawala wake. \n Russia inaiangazia Misri, umoja wa falme za kiarabu (UAE), Iraq na Saudi Arabia katika harakati zake za kidiplomasia katika kuiunga mkono serikali ya Assad, ikiwa na nia ya kutengeneza njia ya Syria kurudishwa tena kwenye umoja wa mataifa ya Kiarabu wakati wa mkutano wa viongozi w nchi hiyo mwezi ujao huko Tunis. \n Suala la Syria juu ya uwezekano wake wa kurejeshwa katika Umoja huo haliko hivi sasa kwenye ajenda ya mkutano huo utakaofanyika Machi 31, 2019, lakini wanadiplomasia wa Russia kwa sirisiri wamekuwa wakihimiza wanachama wenzao kuleta pendekezo hilo. \n Umoja wa mataifa ya kiarabu wenye wanachama 22 uliiondoa Syria mwaka 2011 ikiwa ni hatua ya kupinga ukandamizaji wa kinyama unaofanywa na utawala huo dhidi ya watu wake hasa waislamu wa kisunni walioongoza upinzani dhidi ya Assad. \n Baadhi ya matiafa yaliondoa mabalozi wao mjini Damascus. Katika siku za karibuni baadhi ya balozi zimefunguliwa tena mjini humo licha ya ushahidi kuwa wakimbizi wanaorudi nyumbani kutoka ulaya na mataifa mengine wanakamatwa au kulazimishwa kuijiunga na jeshi.. ##
Ndege ya Tanzania aina ya Bombardier Q400 imekamatwa nchini Canada. \n\nTaarifa iliyotolea na Wizara ya Mambo ya Nje imesema kuwa Waziri Palamagamba Kabudi amethibitisha kukamatwa kwa ndege hiyo. Kwa mara nyingine ndege ya nchi hiyo imekamatwa nchini Canada. \n Waziri ameeleza masikitiko yake ya kukamatwa kwa ndege ya Tanzania nchini Canada siku chache kabla ndege hiyo mpya kuondoka nchini humo kuja Tanzania. \n Ndege mpya ya Tanzania aina ya Bombardier Dash 8 - Q400 iliyokuwa ikitengenezwa nchini Canada imekamatwa kwa amri ya Mahakama nchini humo kufuatia mkulima mstaafu raia wa Namibia Hermanus Steyn kufungua kesi ya madai dhidi ya Tanzania. \n Steyn, anaidai serikali ya Tanzania fidia ya dola milioni 33 baada ya mali zake kutaifishwa nchini humo mwaka 1980. \n “Tayari Steyn alishashindwa mara tatu katika Mahakama ya Tanzania na Afrika Kusini baada ya Mahakama nchini humo kuamuru kushikiliwa kwa ndege ya Tanzania aina Boeing 787 – 8 Dreamliner Agosti 2019,” amesema Waziri Kabudi.  Akizungumza katika hafla ya kuapishwa kwa Mabalozi watano wa Tanzania iliyofanyika katika Ikulu ya Chamwino Mkoani Dodoma, Kabudi ameelezea kusikitishwa na kitendo cha ndege za Tanzania kukamatwa mara tatu katika kiwanda cha Bombardier nchini Canada wakati ndege aina ya Boeing 787 – 8 Dreamliner zinazotengenezwa nchini Marekani hazikamatwi zinapotoka nchini humo kuja Tanzania.  Waziri amesema tayari amemuita Dodoma, Balozi wa Canada hapa nchini ili kueleza kwa nini Canada inaruhusu vitendo hivyo vya kibeberu kufanyika nchini kwake.  Amefafanua kuwa Tanzania inatambua kuwa katika kipindi hiki ambacho imeamua kuchukua hatua madhubuti za kuimarisha uchumi wake wapo mabeberu wanaofanya jitihada za kukwamisha juhudi hizo, wakiwatumia vibaraka wa ndani na nje ya Nchi na kwamba haitaruhusu vitendo hivyo vikwamishe jitihada za Tanzania kujiimarisha kiuchumi.  “Kwa mara ya tatu ndege ambayo ilikuwa ifike Tanzania, imekamatwa Canada na kesi ipo Mahakamani, na aliyefanya hivyo ni mtu yuleyule ambaye alikamata ndege yetu Afrika Kusini, tukaenda Mahakamani tukamshinda, akakata rufaa na wiki iliyopita akashindwa tena nchini Afrika Kusini, huyohuyo amekimbilia Canada amekamata ndege aina ya Bombardier Q400 ambayo ilikuwa ifike nchini na jambo linalosikitisha ndege aina ya Dreamliner mbili kutoka Marekani hazikushikwa na zimefika.  Kila ndege zinapotaka kutoka Canada tunashangaa hao watu, hao matapeli wanajuaje na ndege zinakwenda kukamtwa, jana nilichukua hatua ya kumuita Balozi wa Canada hapa nchini na alifika Dodoma, nimemwambia kinaga ubaga, bila kupepesa macho, bila tashwishwi kwamba hatufurahishwi kabisa na tabia na vitendo hivi vya kila ndege yetu inapotakiwa kuondoka Canada kurudi Tanzania inakamatwa, na nimemwambia sio tu hatufurahishwi bali tumekasirika.  Kabudi aliongeza kuwa : “Hivyo tunafikiri Mhe. Rais kukushauri, kama Canada inaendelea kufanya vitendo kama hivyo sio wao pekee yao wanaotengeneza ndege, hatukufanya makossa kwenda kununua ndege Canada zipo nchi nyingine, hata Brazil wanatengeneza ndege”  Haiwezekani kila ndege inapotakiwa kwenda kufanya majaribio inasikingiziwa leo hali ya hewa mbaya halafu baadaye inakamatwa, lazima kuna mchezo mchafu,ndege hizi hununui kwa faida yako, wala faida ya familia yako, na unisamehe, Mhe. Rais nimeona leo bora niseme ili Watanzania waelewe kwamba unafanya juhudi kubwa lakini wapo wanaokesha usiku mzima wananguruma ili wairarue nchi hii kama simba”amesema Mhe. Prof. Kabudi.  Waziri Kabudi amesema pamoja na hatua ya kumuita Balozi wa Canada, Serikali imechukua hatua nyingine za kusimamia jambo hili ikiwa ni pamoja na kupata wanasheria na tayari hatua za kisheria zimeanza kuchukuliwa.  Ndege mpya aina ya Bombardier Dash 8 Q400 ambayo ingekuwa ndege ya 8 kuwasili hapa nchini kati ya ndege 11 zilizonunuliwa na Serikali ya Awamu ya Tano ilipangwa kuwasili hapa nchini tarehe 28 Novemba, 2019.  Kabudi amewataka Mabalozi walioapishwa kupigania maslahi ya Tanzania katika nchi wanazowakilisha huku wakitambua kuwa wapo mabeberu wasioitakia mema Tanzania na wanakesha wakifanya juhudi za kukwamisha kila jitihada zinazofanywa kuijenga Tanzania.. ##
Viongozi wa Marekani mapema Jumatano wamesema wamefikia makubaliano ya dola trilioni 2 kuokoa uchumi zitakazotumika kuwasaidia wafanyakazi na biashara kuhimili athari zinazotokana na mlipuko wa virusi vya corona. \n\nMaudhui ya muswada huo yatatolewa Jumatano asubuhi na kufuatiwa na kura katika Baraza la Seneti. Iwapo Seneti itapitisha, utapelekwa katika Baraza la Wawakilishi. \n Kiongozi wa waliowachace katika Seneti Chuck Schumer amesema muswada huo “bado unamapungufu,” lakini baada ya kufanya maboresho katika masiku ya majadiliano ni lazima upitishwe kwa haraka. \n “Tumefikia makubaliano ya pande mbili katika kiwango kikubwa zaidi cha fedha zitakazo okoa uchumi katika historia ya Marekani,” Schumer amesema. “Huu siyo wakati wa kusheherekea, lakini ni moja ya mahitaji muhimu.” \n “Msaada uko njiani,” Kiongozi wa waliowengi Mitch McConnell amesema. \n Ameeleza hatua hiyo ya kuokoa uchumi kuwa nia habari njema kwa madaktari na wauguzi nchini ambao wanahitaji fedha zaidi na vifaa vya kujikinga na maambukizi wakiwa kazini kama vile maski wakati wakiwahudumia wagonjwa wenye virusi. \n Pia amesema ni faraja pia kwa familia mbalimbali ambao watapatiwa malipo ikiwa ni sehemu ya juhudi za “kuingiza trilioni” za dola katika uchumi wa Marekani. “Kwa kweli, uwekezaji huu ni wa kiwango cha wakati wa hali ya vita kwa taifa letu,” amesema Mc Connell. \n Rais Donald Trump anasema anataka uchumi wa Marekani uanze kufanya kazi kwa haraka iwezekanavyo wakati amri ya kujizuilia majumbani ikiwa inatekelezwa na majimbo mengi ya Marekani ambapo wafanyakazi wako majumbani na biashara kama vile migahawa, mabaa na majumba ya sinema yamefungwa. \n Msaada huo wa fedha unalenga kuboresha uchumi wa Marekani kwa kutuma malipo moja kwa moja kwa zaidi ya asilimia 90 ya Wamarekani na biashara mbalimbali za Marekani kuwasaidia mara moja kuhimili kuongezeka kwa athari za uchumi zinazotokana na maambukizi ya virusi vya corona.. ##
Makamu wa Rais wa zamani wa Marekani Joe Biden, amepata ashindi mkubwa katika uchaguzi wa awali wa kumtafuta mgombea wa chama cha Democratiki kuelekea uchaguzi mkuu wa Novemba 2020.  \n\nMakamu Rais wa zamani wa Marekani Joe Biden, amepata ashindi mkubwa katika uchaguzi wa awali wa kumtafuta mgombea wa chama cha Demokratiki kuelekea uchaguzi mkuu wa Novemba 2020.  \n Biden ameshinda katika majimbo manne likiwemo Michigan, na kujiweka katika nafasi nzuri sana na kushinda uchaguzi huo wenye kinyang'anyiro kikali kati yake na Seneta Bernie Sanders.  \n Ushindi huo, tayari unamuweka Biden, mwenye umri wa miaka 77, katika nafasi ya kushinda tiketi ya chama hicho na kukabiliana na Rais Donald Trump wa chama cha Republican, katika uchaguzi wa Novemba tarehe 3 mwaka huu.  \n Biden, ameeleza matumaini ya kupata uteuzi wa chama, na kutoa mwito wa chama kuungana pamoja kwa kuunganisha nguvu na wafuasi wa Sanders.  \n Kulingana na ukusanyaji wa maoni baada ya kupigwa kura, ushindi wa Biden katika majimbo ya Michigan, Mizuri, Missisipi na Aidaho, ulihusisha uungwaji mkono kutoka kwa wafuasi wake wakiwemo wanawake, Wamarekani weusi, wanafunzi, watu wenye umri mkubwa, wanachama wa muungano ya wafanyakazi.  \n Tukio la Sanders kushindwa katika majimbo aliyoshinda mwaka 2016, linamuongezea shinikizo kubwa la kumtaka ajiondoe kwenye kinyang’anyiro hicho ili kutoa nafasi nzuri kwa Wademokrat kujiandaa kukabiliana na Rais Donald Trump.  \n Sanders, hajatoa taarifa yoyote baada ya kushindwa katika uchaguzi wa Jumanne. Kwa kawaida, hutoa taarifa baada ya matokeo kutolewa.  \n Imetayarishwa na mwandishi wetu, Washington, DC.. ##
Waziri wa Mambo ya Nje wa Marekani Mike Pompeo amemwambia Waziri Mkuu wa Russia Sergei Lavrov kwamba utawala wa Washington hautakubali Moscow kuingilia kati uchaguzi mkuu ujao 2020. \n\nAmeeleza kuwa kitendo cha kuingilia uchaguzi mkuu kitaharibu kabisa uhusiano kati ya nchi hizo mbili ambao tayari unayumba. \n Katika ziara yake ya kwanza nchini Russia kama Waziri wa Mambo ya Nje, Pompeo alitofautiana hadharani na Lavrov juu ya suala la Ukraine na Venezuela. \n Baada ya mkutano huo, Pompeo na Lavrov wamesema hawakukubaliana kuhusu mambo mengi. \n Mawaziri hao wameeleza ishara ya kupiga hatua katika kuboresha uhusiano kati ya Marekani na Russia. \n Lakini hawakuthibitisha iwapo Rais Donald Trump atakutana na Vladimir Putin wa Russia, wakati wa kikao cha viongozi wa nchi 20 tajiri zaidi duniani, utakaofanyika Japan, mwezi Juni. \n Imetayarishwa na mwandishi wetu, Washington, DC.. ##
Waziri wa Usalama wa Ndani wa Marekani, Kirstjen Nielsen, alijiuzulu Jumapili jioni kufuatia mkutano aliofanya na Rais Donald Trump katika Ikulu mjini Washington DC. \n\nKupitia ujumbe wa Twitter, Trump alisema Nielsen ataiacha nafasi hiyo na kumshukuru kwa huduma yake. \n Trump pia alitangaza kwamba Kamishna wa forodha na ulinzi wa mipakani, Kevin McAleenan, atakaimu nafasi iliyoachwa wazi na Nielsen. \n Nielsen, mwenye umri wa miaka 46, aliteuliwa kama waziri wa Usalama wa Ndani mwezi Oktoba 2017 na kuapishwa tarehe 6 mwezi Desemba mwaka huo. \n Alikuwa waziri wa sita tangu wizara hiyo kubuniwa na mmoja wa mawaziri watatu wanawake waliolkuwa wamesalia kwenye baraza la mawaziri la Trump. \n Kujiuzulu kwake kunajiri wakati ambapo Rais Trump anakabiliwa na tuhuma za ukiukaji wa haki za binadamu kupitia sera zake za uhamiaji, hususan kuhusu wahamiaji kutoka mataifa ya Amerika ya Kati na Kusini. \n Nielsen aliandamana na Rais Trump Ijumaa mjini Calexico, California, wakati rais huyo alipokagua ukarabati wa ukuta kati ya Marekani na Mexico. \n Wakosoaji wake walimshutumu kwamba hakuonyesha utu kwa baadhi ya familia zilizokuwa zikijaribu kuvuka mpaka kuingia Marekani lakini baadhi ya wachambuzi wamesema kuwa Rais Trump hakuwa na imani Nielsen angetekeleza sera za uhamiaji kwa kasi ambayo alitaka. \n Trump ameelezea nia yake ya kufanya mageuzi makubwa katika wizara hiyo ya Usalama wa Ndani na kutishia kufunga mpaka kati ya Marekani na Mexico iwapo nchi hiyo haitashirikiana katika kuwazuia wanaoomba hifadhi Marekani.. ##
Serikali ya Uganda itatumia kiasi cha shilingi trilioni 45.5 katika mwaka wa kifedha wa 2020/2021, ambao pia ni mwaka ambao nchi hiyo inajitayarisha kwa uchaguzi mkuu. \n\nMgao mkubwa wa bajeti ya Uganda umepewa sekta za uzalishaji hasa kilimo, biashara, viwanda na utalii katika kile serikali inasema ni hatua ya kujikwamua kutokana na msukosuko wa kiuchumi unaosababishwa na janga la corona. \n Bajeti hiyo ya Uganda inawapa afueni wafanyabiashara kwa kusamehewa kulipa ushuru ili kujiimarisha kutokana na janga la Corona.  \n Mashirika madogo madogo pia yamesamehewa kulipa ushuru sawa na wafanyakazi ambao hawatatozwa kodi kwa mshahara wao hadi kufikia mwezi Septemba 2020. \n Lakini bajeti hiyo inaonyesha ushuru utakaotozwa kwenye bidhaa zinazoagizwa kutoka nje ya nchi umeongezwa, katika hatua ya kuimarisha uzalishaji ndani ya Uganda. \n Waziri wa Fedha wa Uganda Matia Kasaija anatema :"Kwa kuzingatia majanga ambayo tumekumbana nayo katika siku za hivi karibuni, serikali imelegeza baadhi ya ushuru kwa kujali hali ya maisha ilivo kwa sasa, ili kusaidia uchumi kufufuka na kukua kwa kasi." \n Ameeleza kuwa sekta za kilimo, utalii, uchukuzi, ujenzi na viwanda, ambazo zimeathirika zaidi kutokana na janga la virusi vya corona, nazo zimepata msamaha wa ushuru ili kuziwezesha kujikwamua upya na na kukua kwa haraka. \n Kampuni zinazodaiwa ushuru na serikali, deni wanalodaiwa halitazalisha riba na kampuni zitasaidiwa katika uzalishaji ili kubuni nafasi kadhaa za ajira. Amos Wekesa ni mwekezaji katika sekta ya utalii, ameongeza. \n Waziri Kasaija anaeleza : "Kulipa ushuru ni jukumu ambalo hatuwezi kuepuka. Tunahitaji ushuru wako hasa nyinyi wafanyabiashara ili tuwatengenezee mazingira mazuri ya kufanya biashara zenu na kupata faida nzuri zaidi." \n Bajeti ya Uganda vile vile imetoa nafasi kwa benki za Uganda kuratibu upya mikopo iliyokuwa imetolewa kwa wafanyabiashara na watu binafsi ili kuweka mazingira mepesi ya kulipa mikopo hiyo, kwa kuzingatia kuyumba kwa soko la fedha kote duniani.  \n Benki kuu ya Uganda imepewa jukumu la kuhakikisha kwamba ada zinazotozwa kwa wanaotuma na kupokea pesa kwa kutumia simu, sawa na kulipia ada zao kwa kutumia kadi za benki, zinapunguzwa kabisa, ili kuzuia watu kubeba pesa taslimu, ikiwa mojawapo ya mikakati ya kupunguza maambukizi ya virusi vya Corona kwa watu kupokezana pesa. \n Kwa wachambuzi wa maswala ya uchumi wa Uganda na wafanyabiashara kama Kapteni Francis Babu, bajeti ya nchi hiyo inaleta matumaini makubwa licha ya kuwepo janga la Corona. \n Kapteni Francis Babu : "Uganda inapanga kufadhili bajeti yake kwa asilimia 72.5 huku ikikopa kiasi cha asilimia 27.5 ya shilingi trilioni 45.5 zinazohitajika. Bajeti hiyo ambayo tayari imejadiliwa na kupitishwa na bunge, inaanza kutekelezwa July 1 mwaka huu." \n Imetayarishwa na mwandishi wetu, Kennes Bwire, Washington, DC.. ##
Wabunge wa chama tawala cha CCM walio wengi bungeni wamepitisha muswada wa marekebisho ya sheria ya vyama vya siasa wa mwaka 2018, Jumatano, na wakidai utaenda kusafisha siasa za vyama vingi. \n\nBaada ya kupita bungeni muswada huo unatarajiwa kusainiwa na Rais Magufuli. \n Makundi mbalimbli vikiwemo vyama vya siasa vya upinzani na asasi za kiraia wanadai utaminya demokrasia, na ni uonevu mkubwa dhidi ya vyama hivyo. \n Lusinde asema utaondoa uhuni \n Mbunge wa Mtera (CCM), Livingstone Lusinde maarufu Kibajaji amesema muswada huo unalenga kuondoa uhuni na kuvifanya vyama vya siasa kufanya kazi kwa ukomavu.  Akichangia muswada huo bungeni Jumatano, Lusinde amesema muswada huo unalenga pia kuviimarisha zaidi vyama vya siasa.  “Tukomae tufanye kazi za ukomavu, siyo kuzunguka kwenye corridor (viambaza) za mabalozi. Sheria zinatungwa ndani ya Bunge, viatu vinaisha soli,” amesema.  Amesema muswada huo unakwenda kuvitaka vyama vya siasa kutambua tunu za Taifa ikiwamo Mwenge na Mapinduzi ya Zanzibar.  “Msajili alikuwa akihudhuria kama mualikwa sasa anasimamia na kuangalia demokrasia kama inatekelezwa ndani ya chama,”amesema.  Amesema muswada haukatazwi kulindwa kwa chama chochote cha siasa na hakuna chama ambacho kimekatazwa kuwa na mlinzi wa kukilinda.  Bulaya awatahadharisha wabunge \n Katika kutoa dosari za muswada huo na hatari zake Waziri kivuli na Msemaji wa kambi ya upinzani bungeni, Ester Bulaya alisisitiza kuwa wabunge wana uwezo mkubwa wa kuzuia uonevu huo ikiwa watapenda kufanya hivyo.  Bulaya ametoa mfano wa vifungu vinavyo kandamiza upinzani katika muswada huo ikiwemo kifungu kinachompa mamlaka msajili wa vyama vya siasa kuingilia mfumo wa uchaguzi ndani ya chama. \n Ametahadharisha kuwa kifungu hicho kitapunguza uhuru wa vyama kufanya chaguzi bila mashinikizo kutoka ofisi ya msajili.  Kifungu kingine ni kile kinachotoa masharti ya namna ya utoaji wa elimu ya uraia, akisema kuwa masharti hayakutilia maanani kuwa vyama vya siasa vina mahusiano ya kiitikadi na vyama rafiki toka nje ya nchi.  “Ni haki yao ya msingi ya kueneza itikadi za vyama vyao bila kujali mipaka ya nchi…huu ni upungufu mkubwa kwani msajili anaweza kukataa tu kutokana na maslahi yake bila kuongozwa na sheria inayopendekezwa,” amesema mbunge huyo.  \n Mdee ataja kinacho vunja katiba \n Kwa upande wake Mbunge wa Kawe (Chadema), Halima Mdee amesema baadhi ya vipengele vya muswada wa marekebisho ya sheria ya vyama vya siasa ya mwaka 2018 vinavunja Katiba.  Mdee amesema miongoni mwa kinachovunja Katiba ni kile kinachompa mamlaka msajili wa vyama vya siasa kukifuta chama ambacho kitashindwa kuwa na kumbukumbu za wanachama wake.  “Muswada huu unataka vyama vya siasa viweke rejista kila ngazi. Kuna wanachama wanaingia na wanatoka kila siku na kununuliwa kila leo. Sasa chama kitakuwa hakina kazi nyingine zaidi ya kuweka kumbukumbu,” amesema.  Amesema muswada huo unasema kuwa chama kitakacho shindwa kufanya hivyo msajili atakifuta lakini Katiba inasema mazingira ambayo inaweza kukinyima chama usajili ama kukifuta.  Mdee alipendekeza kifungu hicho cha 8 (C) kifungu kidogo cha 3 kifutwe kwa kuwa kinakwenda kinyume na Katiba.  Akinukuu ibara ya 13 ya Katiba inasema ni marufuku kufanya ubaguzi lakini baadhi ya vifungu vya muswada huo vinakwenda kinyume.  “Uvunjwaji wa Katiba si jambo dogo. Tunataka ufanye marekebisho utakapokuja hapa (Waziri katika ofisi ya waziri mkuu sera, bunge, vijana, kazi, ajira na watu wenye ulemavu, Jenista Mhagama)” amesema.  Mdee amesema kifungu kingine wanachokitaka kifutwe ni kinachohusu zuio la vikundi vya ulinzi: “Hakuna asiyefahamu kuwa vikosi vya ulinzi wakati wa uchaguzi vimekuwa vikifanya kazi ya CCM. Polisi wanalinda maboksi ya kura. Kusingekuwa na shida kama majeshi yangesimama katikati.” \n Makamba asema msajili kapewa mamlaka makubwa mno  Mbunge wa Viti Maalum (Chadema), Salome Makamba amesema Muswada wa Marekebisho ya Sheria ya Vyama vya Siasa wa mwaka 2018 ukipitishwa kuwa sheria, itawachinja walioitunga.  “Dua la kuku halimpati mwewe. Leo mnaitazama kesi ya CUF mnaitazama Chadema. Sheria itakuja kuwachinja walioitunga kwa kumpa mamlaka makubwa msajili ya kufuta vyama vya siasa,” amesema Salome akibainisha kuwa kazi ya Msajili wa vyama ni ulezi kwa vyama.. ##
Kwa mujib wa shirika la habari la AFP, linaripoti kuwa kamati ya kupambana na Ebola – Multisectoral Committee for Epidemic Response (CMRE) inasema visa 10 vimeripotiwa Jumatano katika kijiji cha Mabalako katika jimbo la Kivu Kaskazini, baada ya visa vingine 6 vimeripotiwa Jumanne. \n Taarifa zimeongeza kuwa wa tatu miongoni mwa wagonjwa 6 ni waganga wa kienyeji. \n Zaidi ya watu 2,200 wamefariki tangu Ebola ilipozuka nchini DRC mwezi Agosti mwaka wa 2018. \n Kamati ya CMRE inasema, mashambulizi dhidi ya wafanyakazi wa afya yanayoendeshwa na makundi yenye silaha na vijana wenye hasira yamekwamisha juhudi za kupambana na Ebola, katika miji ya Beni, Biakato na Mangina.. ##
Baada ya takriban miaka miwili ya uchunguzi wa kina kuhusu iwapo Rais Trump au wafanyakazi katika kampenmi yake walishirikiana na Russia katika kuingilia kati uchaguzi wa urais wa mwaka 2016, hatimaye masuala muhimu kwenye ripoti ya mwendesha mashtaka maalum, Robert Mueller, yaliwekwa wazi Jumapili. \n\nHii ni kufuatia vuta nikuvute ambayo imeleta msisimko mkubwa wa kisiasa nchini Marekani. \n Baada ya kupokea ripoti hiyo kutoka kwa Robert Mueller siku ya Ijumaa, Mwanasheria mkuu wa Marekani, William Barr, alituma barua kwa bunge Jumapili, iliyoeleza, kati ya mengine, kwamba uchunguzi huo haukuonyesha ushirikiano wowote kati ya Wamarekani na Warussia kuhusiana na suala hilo. \n "Uchunguzi haukubaini ushirikiano wowote kati ya Rais Trump, au wafanyakazi katika kampeni yake, na Russia. Hata hivyo, licha ya kwamba hakukuwa na ushahidi wa kutosha kuonyesha Rais Trump alikuwa kuzingiti kwa sheria kuteneka, uchunguzi huo haukupata ushahidi kwamba Trump hakuwa na hatia," ripoti hiyo ya kurasa nne ilieleza. \n Mengine muhimu ni kwamba uchunguzi huo ulibaini bila tashwishi kuwa Russia iliingilia kati uchaguzi huo. \n Jambo la tatu lililofichuliwa na uchunguzi wa Mueller ni kwamba Zaidi ya watu 2,800 walihojiwa wakati wa mchakato huo. \n Barua hiyo pia ilieleza kwamba ripoti ya kina kutoka kwa mwendesha mashtaka maalum itatolewa hivi karibuni. \n Mchambuzi wa masuala ya siasa, Prof Fulbert Namwamba, aliiambia Sauti ya Amerika kwamba kuwasilisha ripoti hiyo kwa mwanasheria mkuu ni mwanzo tu wa mchakato mwingine mrefu kwelekea kwa uchaguzi wa 2020. \n "Licha ya ripoti hiyo kueleza hakuna ushirikiano na Warusi, nawahakikishia kwamba huu ni mwanzo tu kwani kuna wadau wengi ambao hawajatosheka na watafanya juu chini katika upoekuzi wao. Hivyo ndivyo zilivyo siasa za Marekani," alisema Namwamba. \n Uchunguzi huo ulianza Mei 17, 2017 baada ya naibu wa Mwanasheria Mkuu Rod J. Rosenstein kumteua Mueller kufuatia hatua ya aliyekuwa Mwanasheria Mkuu Jeff Sessions kutangaza kwamba hangeshiriki kwa lolote kuhusu uchunguzi huo.  \n Hatua hiyo ilifuatia shinikizo kadhaa hususan kutoka kwa Wademokrat wakimtaka ajiondoe.. ##
Chama cha upinzani nchini Venezuela Alhamisi kimeendelea kushinikiza Rais Nicolas Maduro anayekabiliwa na utata wa kunang'ania madaraka atengwe, wakati idadi ya nchi kadhaa zinaongezeka zikitangaza kuwa zinamuunga mkono kiongozi wa muda Juan Guaido. \n\nGuaido, spika wa Bunge la Venezuela, alijitangaza mwenyewe kuwa rais wa muda siku moja kabla, wakati wa maandamano makubwa.  Sakata hilo katika nchi hiyo ya Amerika Kusini lilizidi kuongezeka Jumatano baada ya Rais Maduro kutangaza kuwa anasitisha mahusiano ya kidiplomasia na Marekani, akijibu tangazo la Rais Donald Trump kwamba anamtambua rasmi Guaido kuwa ni Rais wa muda wa Venezuela. \n Maduro ameamrisha kuwa wafanyakazi wote wa Ubalozi wa Marekani waondoke nchini katika kipindi cha masaa 72. Waziri wa Mambo ya Nje wa Marekani Mike Pompeo, hata hivyo, amesema Maduro hana tena madaraka ya kutoa amri hiyo. \n Trump amemuonya Maduro kuwa “hatua mbalimbali tayari ziko mezani” kama hapatakuwa na kukabidhiana madaraka kwa amani ikiwa ni hatua ya kidemokrasia katika nchi hiyo ya Amerika Kusini. \n Maafisa wa White House wanasisitiza kuwa Trump hajakanusha hatua ambazo anaweza kuchukua kama vile kuweka manuari ya kivita katika eneo hilo kuzuia harakati za nchi hiyo au kuchukua hatua nyingine za kijeshi, iwapo Maduro ataanzisha mashambulizi yeyote dhidi ya waandamanaji au kuchukua hatua dhidi ya Guaido. \n Pengine hatua ya haraka zaidi itakayo chukuliwa na Washington ni kuendeleza vikwazo zaidi dhidi ya maafisa wa serikali ya Maduro.. ##
Zaidi ya watu 130 wameuawa katika mashambulizi ya bunduki kaskazini magharibi mwa Nigeria wiki iliyopita, ikiwa ni mara mbili ya idadi ya vifo iliyoripotiwa na gavana wa jimbo la Kaduna. \n\nBaada ya mkutano na viongozi wa usalama mjini Abuja, gavana Nasir El-Rufai, amethibitisha kwamba sio watu 66 walikufa, bali 130. \n El-Rufai amekosolewa kwa kutangaza vifo hivyo siku ya ijumaa, masaa machache kabla ya siku ya uchaguzi mkuu, ulioahirishwa hadi Jumamosi. \n Miili ya waliouawa ilipatikana katika vijiji nane, katika eneo la Kajuru ambalo limekumbwa na machafuko mabaya kufuatia uhasama wa kidini na kijamii. \n Mwakilishi wa jamii ya Adara, walio wengi katika sehemu hiyo, ameambia shirikala habari la AFP kwamba kumekuwepo mashambulizi ya kila mara kutoka kwa jamii ya Fulani ambao ni waislamu, katika mda wa miaka mitatu sasa.  Vyombo vya habari vya Nigeria vimemnukuu mkuu wa polisi wa jimbo la Kaduna akisema kwamba washukiwa kumi na mmoja wamekamatwa.. ##
Wanafunzi kutoka takriban mataifa 40 wamesitisha masomo kuitikia wito wa mwanafunzi mwenzao aliyewataka kupaza sauti zao kuhamasisha hatua zichukuliwe kukabiliana na athari za mabadiliko ya hali ya hewa. \n\nVuguvugu hilo la kutetea usafi wa mazingira ulianza ulaya na kuenea kote duniani tangu mwaka 2018. \n Wanafunzi wakosolewa \n Ingawa hatua ya wanafunzi inapongezwa na wengi, lakini wengine wanahoji iwapo kunaulazima wowote kwa wanafunzi kusitisha masomo kwa ajili ya kushughulikia masuala ya kisaisa. \n Wanasiasa wa kihafidhina hata hivyo hawaja kubali bado kuna mabadiliko ya hali ya hewa na Waziri Mkuu wa Australia Scott Morrion alieleza upinzani wake mwezi Novemba mwaka 2018 juu ya wanafunzi kuacha masomo na kuandamana. \n Waziri Mkuu wa Australia amesema: "Watoto inawalazimu kuwa shuleni. Hatuungi mkono wazo la watoto kutokwenda shule ili kushiriki katika mambo yanayoweza kushughulikiwa nje ya wakati wa masomo." \n Udhaifu wa wanasiasa \n Greta Thunberg amewajibu kwa ujumbe wa tweeter akisema "wanasiasa wamepoteza miaka 30 ya kutochukuwa hatua na hiyo ni mbaya zaidi kuliko kukosa masomo ya saa kadhaa." \n Wanafunzi katika baadhi ya nchi za ulaya kwa miezi kadhaa sasa wamekuwa wakigoma kuingia madarasani kila siku ya ijumaa tangu mwezi Agosti 2018, pale mwanafunzi kutoka Sweden Greta Thunberg mwenye umri wa miaka 15 kuacha kwenda darasani na badala yake kwenda kukaa mbele ya bunge la Sweden kuwataka wabunge kuchukuwe hatua za haraka kukabiliana na mabadiliko ya hali ya hewa. \n Tangu siku hiyo maelfu kwa maelfu ya wanafunzi wa Ujerumani, Sweden, Uingereza na hadi Australia wamefuata mfano wa Thunberg na kuacha masomo kumuunga mkono na kuanzisha vuguvugu la kutetea mazingira lakini Greta anasema yeye hakuanzisha vuguvugu hilo. \n Greta Thunberg, Mtetezi usafi Mazingira kutoka Sweden, \n Sidhani nimeanzisha vuguvugu . ninadhani kwamba nilichukuwa hatua tu wakati ambapo watu zaidi na zaidi wanaanza kufahamu hali tunaoishi hivi sasa na pia kuwaonyesha watu mbinu unaoweza kutumia sauti yako isikike. \n Kwa hakika ni vuguvugu linaloleta mafanikio kwani mwezi uliyopita Thunberg alipata ahadi kutoka Umoja wa Ulaya wa kuwezesha kutumia mabilioni ya fedha kupambana na mabadiliko ya hali ya hewa. \n Sasa mwanafunzi huyo aliyegeuka kuwa mwanaharakati alipata umashuhuri kupitia mitandao ya kijami akianzisha hashtag school strike for climate na Friday forfuture iliyomsababisha kualikwa kwanza kuzungumza kwenye mkutano wa viongozi wa Jopo la uchumi duniani mjini Davos mwaka 2018. \n Katika hotuba yake Thunberg alitoa ujumbe wa wazi kuwa : Ninataka muingiwe na taharuki. Ninataka muhisi hofu ninayohisi mimi kila siku. Na halafu ninawataka muchukuwe hatua." \n Wito wake unaungwa mkono sasa na vijana na wanafunzi pamoja na walimu katika kila pembe ya duniahapo jana wanafunzi wa Hong Kong na japan walitangaza wanaungana na juhudi hizo. \n Wakati huohuo wanafunzi wa Ujerumani na Ufaransa Ijumaa wanaandamana wakishinikiza wanasiasa na viongozi wachukuwe hatua kudhibiti uchafuzi wa mazingira. \n Athari za uharibifu wa mazingira \n Wachambuzi wa masuala ya mazingira wanasema kuwa ikiwa serikali hazitafanya kitu chochote, dunia itakuwa mahala pabaya zaidi kuishi kwa sababu kutakuwa na vimbunga vikali, ukame, mafuriko vita vya kupigania rasilmali kwa hivyo hakutakuwa na utulivu duniani. \n Vugu vugu hili limepata uungwaji mkono wa rais wa Kamisheni ya Ulaya Jean Claude Juncker, Kansela wa Ujerumani Angela Merkel na wanasiasa wengine mashuhuri walovutiwa kuona sauti ya wanafunzi zinaleta mabadiliko.. ##
Shirika la ndege la Uganda limeingia angani mara nyingine baada ya kipindi cha miongo miwili kusimamisha shughuli zake. \n\nHivi sasa linafanya safari zake katika soko lililofurika biashara ya usafiri wa ndege barani Afrika, ambapo mashirika ya ndege yanasuasua kifedha na ndege zao hazina abiria kuliko ndege zote maeneo mengine ulimwenguni. \n Shirika hilo la ndege la serikali lilianzisha ndege za abiria Jumatano, kwa mara ya kwanza tangu lilipofilisika mwaka 2001. Linalo lengo la kuchukuwa sehemu ya soko la biashara ya usafiri wa anga ambayo hivi sasa inahodhiwa na shirika la ndege la Ethiopia, shirika ambalo linajulikana kwa mafanikio yake. \n Nchi zilizowekeza katika mashirika yao \n Shirika la habari la Reuters linaripoti pia Uganda ni serikali ya Afrika ambayo hivi karibuni imewekeza fedha ikiwa kati ya serikali za Afrika zilizofanya hivyo katika mashirika yao ya ndege ya taifa ; Tanzania na Senegal pia zimefufua mashirika yao ya ndege, wakati Rwanda, Ivory Coast na Togo wanayaongezea uwezo mashirika yao. \n Lakini juhudi kama hizi zimekutana na vipingamizi vingi vinavyotokana na kuongezeka gharama za uendeshaji wa biashara hiyo na pia kuyalinda masoko yao, jambo ambalo limezuia utekelezaji wa mkataba wa anga huru wa mabara ulimwenguni – kitu ambacho wachambuzi katika sekta hiyo wanasema ni muhimu kwa mafanikio ya mashirika ya ndege ya Kiafrika katika masoko yenye ushindani mkubwa. \n Makadirio ya ukuwaji wa soko la Afrika \n Soko la Afrika linatabiriwa kuwa litakua angalau kufikia asilimia 5 kwa mwaka kwa kipindi cha miongo miwili ijayo kwa ubebaji abiria, kwa haraka zaidi kuliko masoko yaliyokomaa kiutendaji, kulingana na Jumuiya ya Usafiri wa Anga wa Kimataifa (IATA). \n Hata hivyo, hiki ni kiwango cha chini na mashirka mengi ya ndege yanayomilikiwa na serikali katika eneo yanaendelea kupoteza fedha. \n Wakati sekta ya usafiri wa anga duniani ikiwa vizuri katika kuingiza faida ya dola za Marekani bilioni 28, mashirika ya ndege ya Afrika yanakadiriwa kuwa yatapoteza kwa pamoja dola milioni 100 mwaka huu, IATA imesema mwezi Juni, 2019. \n Mkakati wa Uganda \n Shirika la ndege la Uganda, kama ilivyo kwa washindani wake kibiashara, inalengo la kuvutia wasafiri wa ndani ya nchi kuweza kujikwamua kutokana na hali mbaya inayoendelea kibiashara katika bara la Afrika. Takriban wasafiri milioni 2 kila mwaka wanasafiri kupitia Entebbe, uwanja wa ndege mkuu, Uganda. Kiasi cha abiria asilimia 70 ni wananchi wa Uganda, amesema mkurugenzi mtendaji wa shirika hilo Ephraim Bagenda. \n “Wale wote hivi sasa wanaosafiri na ndege ya mashirika ya nje,” ameliambia shirika la habari la Reuters, “Tunataka sehemu ya keki hiyo.” \n Mkataba wa anga huru  \n Mwaka 2018, ilionekana kama Afrika ilikuwa inapiga hatua katika mkataba wa anga huru – Soko la pamoja la Usafiri wa Anga la Afrika – ili kuyawezesha mashirika ya ndege kuamua kwa kiasi gani wanaweza kupeleka ndege zao kati ya miji mbalimbali na aina ya ndege wanaweza kutumia. \n Jumla ya nchi 28 wamesaini mkataba huo, wakiingia katika hisabu inayofanya asilimia kati ya 75-80 ya usafiri wa anga wa Afrika. Uganda inafikiria kusaini mkataba huo, Waziri wa Ujenzi na Usafiri Monica Azuba Ntege amesema. \n Hata hivyo, mpaka sasa waliosaini mkataba huo – ni pamoja na Cape Verde, Ghana, Togo, Ethiopia na Nigeria – wameanza kubadilisha sheria zao kutekeleza makubaliano hayo na kufunga masoko yake, amesema Raphael Kuuchi, Makamu wa Rais katika bara la Afrika katika IATA.. ##
Wakati viongozi wa dunia wakijitayarisha kukutana katika mkutano wa Baraza Kuu la Umoja wa Mataifa (UNGA) wa kila mwaka, hali ya mvutano inaendelea kuongezeka kati ya Marekani na Iran kukiwa na wasiwasi mvutano huo utagubika kilele cha mazungumzo ya kuongezeka joto duniani. \n\n“Tukubali kukabiliana na hili, hatuna nafasi ya kupoteza fursa hii. Tunajikosesha kuungana kudhibiti mabadiliko ya tabia nchi,” Katibu Mkuu wa Umoja wa Mataifa Antonio Guterres amewaambia waandishi Jumatano. \n “Ulazima wa kuchukuwa hatua hauwezi kuwa wazi zaidi ya hivi, na ndiyo maana nimeitisha mkutano huu wa kutafuta suluhisho la mabadiliko ya tabia nchi.” \n Mvutano kati ya Marekani na Iran unaweza kuziba fursa  \n Kilele cha mkutano huo kitafanyika Jumatatu, na zaidi ya viongozi 100 wa nchi mbalimbali na serikali wanatarajiwa kuhudhuria. Ni wale tu ambao wataleta msukumo na mipango Madhubuti ambayo itasaidia kukabiliana na athari za kuongezeka kwa joto duniani watakaribishwa kuongea katika mkutano huo.  \n Guterres, ambaye amefanya suala la kimkakati ni kudhibiti kuongezeka kwa mabadiliko ya tabia nchi, amesema anatarajia kuwepo “mipango muhimu” itakayo saidia kwa kiwango kikubwa kupunguza uchafuzi wa mazingira katika kipindi cha muongo unaokuja na kufikia kutokuwepo hewa chafu ya carbon ifikapo 2050.  \n “Tutaonyesha juhudi zenye tija zinazokusudia kuondokana na matumizi ya makaa ya mawe, kutoa motisha wa fedha kwa kutozalisha gesi chafu, kuacha kutoa ruzuku kwa uzalishaji wa makaa ya mawe, na kupunguza uchafuzi wa hali ya hewa unaoathiri afya zetu,” amesema. \n “Pia tutaweka mkazo juu ya umuhimu wa kuongeza utatuzi wa uharibifu wa mazingira kutumia vitu asilia, kutengeneza utaratibu salama katika mazingira ya kazi na shughuli za kijamii, kujenga uhimilivu, kuwalinda watu, kukusanya fedha na kushawishi ajira salama katika hatua hii ya mpito." \n UN inataka kuendeleza maamuzi yaliyofikiwa katika makubaliano ya mkutano wa hali ya hewa wa Paris 2015 yenye lengo la kudhibiti kuongezeka kwa joto duniani katika karne hii kufikia nyuzi joto 2 juu ya kiwango kilichokuwa kabla ya kuanza viwanda.. ##
Katika Kanda ya nchi za Maziwa Makuu na Afrika Mashariki, idadi ya maambukizi nchini Jamuhuri ya Kidemokrasia ya Congo (DRC) imefikia 500, baada ya visa vipya 9 kuripotiwa hapo jana mjini Kinshasa. \n\nHadi Alhamisi ripoti zinaeleza kuwa watu 31 wamefariki DRC, na 65 wamepona. \n Maambukizi ya corona yamethibitishwa katika jela ya Ndolo mjini Kinshasa, wafungwa wanne wameambukizwa corona katika jela hiyo tangu Jumanne wiki hii, imesema ripoti ya kitengo cha kupambana na COVID-19 nchini humo. \n Katika nchi jirani ya Rwanda, Wizara ya Afya Jumatano imeripoti maambukizi mapya 13, wote hao wakiwa ni madereva wa malori ya kubeba mizigo. Rwanda sasa ina jumla ya wagonjwa 225, walipona ni 98, na hakuna kifo kilichotokea. \n Wakati huo huo, Rais wa Rwanda Paul Kagame ameomba nchi za Umoja wa Afrika kuungana katika kuagiza vifaa vinavyohitajika katika kupambana na corona, hasa vifaa vya kupima ugonjwa huo.  \n Ametoa ombi hilo Jumatano katika mkutano kwa njia ya video na baadhi ya viongozi wa Afrika, mkutano ambao ulikuwa unaongozwa na Rais wa Afrika Kusini Cyril Ramaphosa, ambae ndie mwenyekiti wa umoja wa Afrika. \n Uganda nayo imeripoti visa vipya 2 vya maambukizi. Watu hao mmoja ni raia wa Uganda mwenye umri wa miaka 24, na mwengine ni mkimbizi wa Burundi mwenye umri wa miaka 21. Wawili hao wanaaminika kwamba walikutana na mkimbizi wa Burundi aliegundulika kuwa na corona. Hadi sasa Uganda ina visa 81, wagonjwa 52 walipona, hakuna kifo kilichokwisha ripotiwa. \n Nchini Kenya, idadi ya maambukizi imefikia 396. Tanzania pia ilikuwa haijaripoti maambukizi mapya ambapo hadi Jumatano ilikuwa na visa 480. Burundi haijaripoti kisa kipya kwa kipindi cha wiki moja sasa. \n Imetayarishwa na mwandishi wetu Patrick Nduwimana, VOA, Washington.. ##
Wananchi wenye hamasa mapema Jumatatu wamewasha moto ukumbi wa jiji kwenye mji wenye ghasia wa Beni katika Jamhuri ya Kidemokrasia ya Congo (DRC).  \n\nHili ni kufuatia mauaji ya watu 8 yaliyofanywa na watu wanaoshukiwa kuwa ni wapiganaji wa kundi la waasi la ADF. \n Kwa mujibu wa shirika la habari la AFP, msemaji wa jeshi la DRC kanali Mak Hazukai amethibitisha mauaji hayo yalitokea karibu na mpaka wa DRC na Uganda. \n Kamanda huyo amesema washambuliaji waliingia kwenye ukumbi wa Boikena na kuuwa raia hao. \n Baada ya kuwasha moto huo, mwandishi wa AFP alieshuhudia amesema kuwa watu waliandamana wakielekea kwenye kambi ya walinda amani wa Umoja wa Mataifa MUNUSCO ilioko nje kidogo ya Beni. \n Kumekuwa na maandamano katika siku za karibuni dhidi ya walinda amani mjini Beni wanaolaumiwa kushindwa kuzuia mashambulizi ya mara kwa mara yanayo daiwa kufanywa na kundi la wapiganaji la Allied Democratic Forces, ADF. \n Karibu watu 70 wameuawa mjini Beni tangu operesheni ya kijeshi dhidi ADF ilipoanza Novemba mwaka 2018. \n Imetayarishwa na mwandishi wetu, Washington, DC.. ##
Idadi ya maambukizi ya virusi vya corona yamegunduliwa katika nchi zaidi wakati jjumiya ya kimataifa na serikali mbalimbali zikijaribu kuhakikisha wanadhibiti maambukizi mapya katika nchi zao. \n\nJumla ya majimbo 17 ya Marekani, yameripoti maambukizi ya Corona kufikia sasa, na Makamu wa Rais Mike Pence akisema jumla ya watu 150 wameambukizwa na virusi hivyo nchini Marekani hadi sasa. \n Maambukizo yameongezeka nchini majimbo manne zaidi yakiripoti maambukizi mapya, huku baraza la wawakilishi likipitisa bajeti ya dola bilioni 8 kukabiliana na hali hiyo. \n Imethibitishwa kwamba watu 57 zaidi wameambukizwa na virusi vya corona kote Marekani, maambukizi mapya yakiripotiwa katika majimbo ya Colorado, Maryland, Tennesee na Texas, na katika mji wa San Francisco. \n Majimbo ya Texas na Maryland, yamethibitisha maambukizi ya watu sita kwa pamoja huku majimbo ya Tennessee na Colorado yakiripoti kisa kimoja katika kila jimbo. \n Zaidi ya watu 98,000 wameambukizwa virusi vya Corona kote duniani, na zaidi ya 3,300 kuaga dunia, idadi kubw aya vifo – zaidi ya 3000, vikiwa vimetokea China. Kwa upande wake Itali imeripoti vifo vya watu 148. \n Cameroon imekuwa nchi ya hivi punde barani Afrika kuripoti maambukizi mapya ya Corona, raia wa Ufaransa, mwenye umri wa miaka 58 aliyewasili mji mkuu wa Yaounde Februari 24, akithibitishwa kuambukizwa virusi hivyo. \n Nchi zingine za Afrika ambazo zimeripoti maambukizi ya Corona ni Misri, Nigeria, Tunisia, Morocco, Senegal na Afrika kusini, na jumla ya watu 29 wameathibishwa kuambukizwa virusi hivyo, wote wakiwa wageni kutoka nje ya Afrika. \n Imetayarishwa na mwandishi wetu, Washington, DC. ##
Mwandishi wa habari za uchunguzi nchini Tanzania, Erick Kabendera, sasa anashikiliwa rasmi kituo cha polisi kati, jijini Dar es Salaam, kwa madai ya kuchapisha habari yenye taarifa za uongo mtandaoni kinyume na sheria ya makosa ya mtandao ya mwaka 2015. \n\nVyanzo vya habari vinasema kuwa Kabendera anadaiwa kuandika na kuchapisha habari inayodaiwa kuwa ya uongo yenye kichwa cha habari kinachosomeka kuwa, *Mkosoaji mwingine wa Rais Magufuli anyamazishwa," katika ripoti iliyochapishwa kwenye gazeti la nje la Economist. \n Awali mwandishi huyo wa kujitegemea alikamatwa nyumbani kwake Mbweni, nje kidogo ya jiji la Dar es Salaam katika mazingira ya kutatanisha na watu wanaodhaniwa kuwa ni askari kanzu mnamo Julai 29, 2019. Siku moja baadaye polisi ilisema amekamatwa kuulizwa kuhusu uraia wake. \n Hata hivyo, kukamatwa kwa Kabendera kuliibua hali ya sintofahamu miongoni mwa wadau wa habari kutokana na mlolongo wa matukio ya watu kutekwa na kupotea nchini katika siku za hivi karibuni, jambo lililofanya taasisi na mashirika ya haki za binadamu nchini ikiwemo Mtandao wa Watetezi wa Haki za Binadamu Tanzania (THRDC) kutoka hadharani kulaani kitendo hicho na kuomba mamlaka za usalama nchini Tanzania zimwachilie huru mwandishi huyo ikiwa ni kweli zinamshikilia. \n Baadae Idara ya Uhamiaji ilijitokeza hadharani na kukiri kumshikilia mwandishi huyo kwa madai ya kutilia shaka uraia wake, ambapo mamlaka hiyo ya serikali ilidai kumwandikia barua ya wito mwandishi huyo kwa ajili ya kumhoji lakini alikaidi, ndipo ilipoamua kumkamata kwa kushirikiana na jeshi la polisi. \n Mnamo mwaka 2013 mamlaka ya uhamiaji nchini Tanzania ilishuku uraia wa Kabendera, lakini baadae ilimsafisha kuwa ni raia halali wa Tanzania. \n Kwa mujibu wa jopo la mawakili wa Kabendera kutoka THRDC, Idara ya Uhamiaji nchini Tanzania, imemwachia lakini jeshi la polisi limemkamata tena kwa kukiuka sheria ya makosa ya mtandao kwa kuchapisha maudhui yanayodaiwa kuwa ya uongo. \n Jopo la mawakili kutoka THRDC wanaendelea kufuatilia taratibu za dhamana na Watetezi TV itaendelea kukujuza kile kitakachokuwa kinaendelea.. ##
Wafanyakazi wa serekali nchini Zimbabwe wanapanga kuandamana Jumatano baada ya serekali kushindwa kuridhia madai yao ya kutaka walipwe mishahara inayokwenda sambamba na thamani ya dola ya Marekani.  \n\nPolisi waliruhusu vyama vya wafanyakazi kufanya maandamano hayo ya kudai mishahara bora, jambo ambalo linatizamwa na wadadisi kama mtihani kwa rais Emmerson Mnangagwa, ambaye siku za hivi karibuni alipiga marufuku maandamano ya upinzani. \n Serikali imesema haina uwezo wa kulipa mishahara inayofuatana na thamani ya dola ya Marekani, hali ambayo itapelekea mfanyakazi anayepokea mshahara mdogo kulipwa dola ya Zimbabwe elfu 7,293, sawa na dola za Marekani 475 kwa mwezi, kuliko dola ya Zimbabwe 1,023 anazolipwa sasa. \n Wafanyakazi wa Zimbabwe wanaathirika kutokana hali mbaya ya uchumi wa taifa, inayosababishwa kwa kiasi kikubwa na mfumuko wa bei ya bidhaa muhimu, uhaba wa sarafu za kigeni, mafuta na dawa, pamoja na mgao wa umeme ambao unazorotesha shughuli za viwanda na uchimbaji madini. \n -Imetayarishwa na mwandishi wa VOA Patrick Nduwimana, Washington DC. ##
Bunge la Uingereza linapiga kura Ijumaa, kupitisha sehemu ya makubaliano kwa taifa hilo kujiondoa kutoka Umoja wa Ulaya. \n\nKura ya leo itahusu tu makubaliano ya Uingereza kujiondoa, na sio tamko tofauti la kisiasa kuhusu mahusiano hali ya baadae kati ya nchi hiyo na Umoja wa Ulaya. \n Waziri Mkuu Theresa May, anafanya jitihada za dakika za mwisho kuwashawishi wabunge kupitisha makubaliano hayo aliofikia na EU, lakini wataalam wanasema anakabiliwa na uwezekano wa kushindwa kwa mara nyingine. \n Hapo awali siku ya leo ndio ilikuwa imepangwa Uingereza kujiondoa rasmi kwenye umoja huo. \n Hatua ya Uingereza kujiondoa EU iilkumbwa na changamoto nyingi sana Jumatano, kuliko ilivyokuwa awali, baada ya bunge kukataa mapendekezo mbadala manane ya Theresa May. \n EU ilikuwa imekubali kusogeza mbele tarehe ya Brexit hadi Mei 22, iwapo makubaliano ya kujiondoa yataidhinishwa na bunge la Uingereza wiki hii. \n Kama hawataidhinisha makubaliano hayo, mchakato wa kujiondoa utarefushwa hadi Aprili 12, Uingereza itahitajika kutoa mapendekezo jinsi ya kuendelea na mchakato wake wa kujiondoa EU.. ##
Waziri Mkuu Al-Sarraj alisema mpinzani wake anajaribu kupanga mapinduzi kuiangusha serikali halali na kuchukua madaraka ambapo uharibifu wa utaratibu wa kisiasa ulifanywa na mpinzani Jenerali Khalifa Hafta na sio serikali ya mkataba wa kitaifa \n\nWaziri Mkuu wa Libya, Fayez al-Sarraj alisema mpinzani wake wa madaraka Jenerali Khalifa Haftar anajaribu kupanga mapinduzi na kuichukua Libya kwa lazima. Al-Sarraj alikiambia kituo cha televisheni cha France 24 mjini Paris siku ya Jumatano kwamba Haftar anaota kuingia Tripoli. \n Al-Sarraj alisema “shambulizi hili lazima likemewe kwa sababu ni jaribio la kuiangusha serikali halali na kuchukua madaraka, uharibifu wa utaratibu wa kisiasa ulifanywa na Khalifa Hafta, sio serikali ya mkataba wa kitaifa na tupo tayari kurudi kwenye utaratibu wa kisiasa mara masharti yakifikiwa”.  \n Jenerali Hafta anaongoza serikali hasimu huko mashariki mwa Libya. Jeshi lake la Libyan National Army lilisonga mbele dhidi ya serikali ya Al-Sarraj iliyowekwa na Umoja wa Mataifa mwezi uliopita lakini imekuwa ikikwamishwa na vikosi vya serikali na washirika wao katika viunga vya kusini mwa Tripoli vikishindwa kuchukua mji mkuu. \n Baadhi ya raia wa Libya waliokwama katika mapigano walisema hawajali nani anashinda, wanachotaka kuona mapigano yanaisha. \n Maafisa wa Umoja wa Mataifa walisema mapigano yameua watu 440 na kuwalazimisha maelfu kukimbia nyumba zao. Mashambulizi ya anga yanaripotiwa kupiga kituo kimoja huko mashariki mwa Tripoli siku ya Jumanne na kuwajeruhi watu wawili.. ##
Ethiopia, Sudan na Egypt, zinatarajiwa kuanza tena mazungumzo kuhusu bwawa la kuzalisha umeme la Ethiopia, lililojengwa kwa gharama ya dola bilioni 4 kwenye mto Nile, linalokabiliwa na utata. \n\nWaziri Mkuu wa Ethiopia Abiy Ahmed, ameandika ujumbe wa twitter kwamba mawaziri wa maji wa nchi hizo tatu watakutana kutafuta makubaliano ambayo kila nchi itapata haki yake inayostahili bila yeyote kupoteza chochote. Hata hivyo tarehe rasmi ya mkutano huo haijatangazwa. Bwawa hilo lipo karibu na mpaka wa Ethiopia na Sudan. \n Kwa upande wake Misri, inayotegemea kwa asilimia 90 maji ya mto Nile, ina wasiwasi kwamba kufunguliwa kwa bwawa hilo kutaathiri kiwango cha maji katika mto Nile.  \n Ethiopia ilijiondoa katika mazungumzo yaliokuwa yakisimamiwa na Marekani kuhusu bwawa hilo. \n Ethiopia iliishutumu Marekani kwa kukiuka jukumu lake kama mpatanishi asiyeegemea upande wowote, kwa kusema kwamba ujenzi wa bwawa hilo haustahili kukamilika bila makubaliano. Ujenzi wa bwawa la Ethiopia ulianza mwaka 2011. \n Imetayarishwa na Kennes Bwire, VOA, Washington DC. ##
Matokeo ya awali yalionesha chama cha Awami League cha Waziri Mkuu Sheikh Hasina kinaelekea kupata ushindi lakini kiongozi wa ushirika wa upinzani Kamal Hossain aliuita uchaguzi wa Jumapili uliojaa ujinga na alisema matokeo yatakataliwa. \n\nWatu takribani 17 wameuwawa katika ghasia zinazohusiana na uchaguzi nchini Bangladesh siku ya Jumapili kwa mujibu wa polisi wakati Sheikh Hasina alipokuwa anaongoza kwa idadi kubwa ya kura na kushinda muhula wa tatu kama Waziri Mkuu wa nchi hiyo.  \n Matokeo ya awali ya uchaguzi yalionesha chama cha Awami League cha Waziri Mkuu Hasina kinaelekea kupata ushindi. Lakini wapinzani wanakosoa ripoti za manyanyaso kwa wapiga kura na kasoro nyingine katika uchaguzi. Kiongozi wa ushirika wa upinzani Kamal Hossain aliuita uchaguzi wa Jumapili uliojaa ujinga na alisema matokeo yatakataliwa. \n Ghasia kati ya chama tawala na vyama ya upinzani ambazo zilivuruga kampeni za uchaguzi ziliendelea hadi siku ya uchaguzi licha ya usalama mkali kuwepo nchi nzima ikiwemo wanajeshi 600,000 na vikosi vingine vya usalama vilivyowekwa nchi nzima kwa mujibu wa shirika la habari la Ufaransa. \n Wapigakura waliojitokeza katika nchi yenye watu milioni 165 walikuwa wachache katika uchaguzi mkuu wa kwanza uliokuwa na ushindani mkali katika kipindi cha muongo mmoja.. ##
Shirika la habari la Associated Press linaripoti mkataba utatiwa saini Jumapili. Pande hizo mbili zimefikia mkataba wa serikali ya muda itakayoongoza kwa kipindi cha miaka mitatu \n\nMpatanishi wa Umoja wa Afrika, Mohamed Hassan Lebatt alisema baraza la jeshi la muda nchini Sudan-TMC pamoja na viongozi wa waandamanaji wamefikia mkataba wa serikali ya muda kwa miaka mitatu ambayo itaongoza kupatikana utawala wa kiraia. \n Lebatt alisema Jumamosi bila kutoa taarifa zaidi za kina, akieleza ninawatangazia wasudan, wa-Afrika na jumuiya ya kimataifa kwamba pande mbili zilizopo kwenye mazungumzo ya Amani nchini Sudan wamekubaliana kwa dhati juu ya mkataba wa kikatiba. Mazungumzo yanatarajiwa kuendelea kufanyia kazi zaidi masuala ya ndani. \n Shirika la habari la Associated Press-AP linaripoti mkataba utatiwa saini Jumapili. Sudan imekuwa kwenye wimbi la maandamano kwa miezi kadhaa. Maandamano yalizuka kwanza mwezi Disemba kufuatia ongezeko la bei ya mafuta ya gari. Hatimaye yaliingia kuwa maandamano ya mabadiliko ya kisiasa yaliyopelekea kuondolewa madarakani Omar al-Bashir kwa njia ya mapinduzi April 11 mwaka huu.. ##
Trump alisema wanawake na watoto ni waathirika wakubwa wa mfumo ulioharibika kukabiliana na usafirishaji haramu wa watu akisema idara za doria mpakani hazina tena nyumba za kuwapatia hifadhi wahamiaji na haziwezi kuendelea na utaratibu kwa watu wanaotafuta hifadhi \n\nRais Donald Trump anasema kuna mzozo wa kibinadamu na usalama unaoendelea kuwa mkubwa kwenye mpaka wa Marekani na Mexico akiueleza kuwa ni mzozo wa moyo na kiroho. \n Katika hotuba yake ya kwanza ya kitaifa kutoka chumba cha Oval Office ndani ya White House Rais Trump alifafanua hoja yake ya kujenga ukuta kwenye mpaka wa Marekani na Mexico lakini hakutangaza hali ya dharura ya kitaifa ambayo itamruhusu kujenga ukuta bila idhini ya bunge. \n VOA ilizungumza na Profesa Patrick Nighula na kutaka kujua iwapo hotuba ya Rais Trump imebeba uzito wa hoja kwa bunge na taifa anapodai apatiwe fedha za ujenzi wa ukuta hali iliyosababisha serikali kuu kufungwa hadi wakati huu. \n No media source currently available \n Alisema wakati wamarekani wanaumizwa kutokana na kile alichokieleza kutodhibitiwa wahamiaji haramu Rais Trump alisema wamarekani wenye asili ya Kiafrika na asili ya Amerika Kusini wanaathirika zaidi kwa sababu fursa za ajira zimechukuliwa na wahamiaji. \n Trump alisema wanawake na watoto ni waathirika wakubwa wa mfumo ulioharibika kukabiliana na usafirishaji haramu wa watu akisema idara za doria mpakani hazina tena nyumba za kuwapatia hifadhi wahamiaji na haziwezi kuendelea na utaratibu wote kwa watu wanaotafuta hifadhi. \n Baada ya maelezo hayo yote alirudia msimamo wake wa kutaka ukuta akisema hajali ikiwa ni wa senyeng’e au chuma akilitaka bunge kuidhinisha dola bilioni 5.7 ili kujenga ukota huo. \n Aliwalaumu wademocrat kwa kukataa kutambua kuna matatizo kwenye mpaka na kwa mara nyingine kuwalaumu kwa kusababisha baadhi ya shughuli za serikali kuu kufungwa. \n Viongozi wa chama cha democrats bungeni mara moja wakamjibu wakimlaumu kwa kuchagua kitisho kuliko suluhisho la pande zote. \n Spika wa baraza la wawakilishi Nancy Pelosi amesema wademocrats wanakubaliana na haja ya kuimarisha usalama wa mpakani lakini amemlaumu Trump kwa ukaidi wake wa kutaka ukuta kabla ya kufungua serikali. \n Wademocrats wanasema ni lazima shughuli za serikali kuu zifunguliwe kwanza na suala la usalama wa mpakani na ukuta lijadiliwe katika utaratibu tofauti.. ##
Aliyekuwa mbunge wa Singida mashariki na mwanasiasa maarufu wa upinzani, Tundu Lissu, ametangaza rasmi nia ya kugombea urais nchini Tanzania katika uchaguzi wa Oktoba, 2020. \n\nLissu ametangaza nia ya kugombea urais akiwa nje ya nchi. \n Katika hotuba yake ya dakika 37 sekunde 42 kupitia mtandao wa kijamii wa Facebook, Lissu, wakili ametangaza kuwasilisha maombi ya kugombea urais wa Jamhuri ya Muungano wa Tanzania kupitia chama chake cha Chadema. \n Lissu, mwenye umri wa miaka 52 ambaye yupo uhamishoni tangu aliposafiri nje ya Tanzania kwa matibabu baada ya kunusurika kifo alipopigwa risasi 16 na watu ambao hadi sasa hawajulikani, ameangazia ukandamizaji, demokrasia na haki za binadamu katika maelezo yake aliyoyatoa wakati wa kutangaza nia ya kuwania nafasi ya juu ya uongozi nchini Tanzania. \n Madai ya Lissu kuhusu utawala wa Magufuli \n Lissu amedai kwamba utawala wa miaka mitano wa Rais wa sasa John Pombe Magufuli, unaomalizika mwaka huu, umeiweka Tanzania katika mtihani mkubwa kiuchumi, kisiasa na kidiplomasia. Amesema Tanzania ipo katika njia panda na uchaguzi mkuu wa Oktoba ni muhimu sana katika kurejesha uhai wa nchi. \n “Badala ya kuzingatia mazingira halisi ya kiuchumi ndani na nje ya nchi yetu, Rais Magufuli ameendesha uchumi wetu bila sera au mipango madhubuthi ya kiuchumi bali kwa kutumia amri za kiutendaji na majukwaa ya siasa. \n Bila sera inayoeleweka au mipango thabithi ya kiuchumi au ya kibiashara, sasa serikali yetu imejiingiza kwenye biashara kuanzia kuuza na kununua mazao ya biashara, mabenki, uchimbaji madini, hadi biashara ya kuendesha shirika la ndege” amesema Tundu Lissu. \n Lissu ameongeza kwamba “Kwa kutumia njia hizo za amri za kisiasa, vyombo vya ulinzi na usalama vikiwemo jeshi la wananchi la Tanzania, jeshi la polisi, taasisi ya kuzuia na kupambana na rushwa, na idara ya usalama wa taifa pamoja na mamlaka ya kodi TRA, vinatumika kukamata kwa nguvu na kutaifisha mali za wafanyabiashara wetu wa ndani na makampuni ya wawekezaji kutoka nje. Hata wakulima wadogo wa vijijini hawajaachwa salama kama ilivyotokea kwenye zao la korosho mwaka jana ambapo wakulima walinyang’anywa zao lao kwa nguvu za kijeshi na ukatili mkubwa kwa amri ya rais Magufuli mwenyewe”.  \n Kulingana na Lissu, miaka mitano zaidi ya Magufuli itakuwa ya kuharibu zaidi uchumi wa Tanzania, mfumo wa demokrasia, haki za binadamu na maslahi ya jumla ya nchi. \n Haki za kibinadamu Tanzania \n Lissu amedai kwamba haki za kibinadamu na utawala wa sheria umechanwa vipande vipande na Tanzania imekuwa nchi ya vilio na machozi, utekaji nyara,mateso na ukandamizaji kwa wakosoaji wa serikali kwa kuwafungulia kesi za kupandikiza, mauaji ya wananchi, ukosefu wa uhuru wa vyombo vya habari ni baadhi ya mambo Lissu amemkosoa Magufuli wakati anatangaza nia yake ya kugombea urais, akitoa orodha ya watu wanaodaiwa kupotea, kuuawa, kukamatwa au kuteswa wakati wa utawala wa Magufuli. Orodha hiyo ni Pamoja na wanasiasa, wafanyabiashara na waandishi wa habari. \n “Nchi yetu imekuwa nchi ya wajane, yatima na vilema” amedai Lissu na kusema kwamba “ndani ya miaka 5 ya utawala huu, utaratibu wote wa haki za biandamu na utawala wa sheria umechanwa vipande vipande na serikali ya rais Magufuli na vyombo vyake vya ulinzi na usalama”. \n Amewasilisha taarifa rasmi ya kutangaza nia ya kugombea urais kwa katibu mkuu wa chama cha Chadema, miongoni mwa vigezo vyake na sifa za kuwania urais ikiwa ni pamoja na kupigania katiba mpya, kuwa rais wa chama cha mawakili kabla ya uongozi wake kukatizwa kikatili kwa kupigwa risasi 16, kuwa na msimamo thabithi katika kutetea maslahi ya raia na taifa kwa jumla, akidai kuboresha uchumi, demokrasia, kushughulikia kile amekitaja kama kilio na hofu ya watanzania, na kuwaondoa katika kile alichodai maisha ya ukandamizaji.  \n Tundu Lissu amesisitiza kwamba hana doa lolote maishani mwake, hajawahi kushitakiwa, kutuhumiwa, au kuadhibiwa mahakamani na kwamba hakuna lolote linaloweza kumfutia sifa ya kugombea urais Tanzania, licha ya spika wa bunge la Tanzania Job Ndugai kumuondoa katika wadhifa wake wa ubunge.  \n Msimamo wa kisheria kuhusu Lissu \n Lakini je,changamoto gani inamsubiri Lissu katika safari yake ya kugombea urais Tanzania, ikizingatiwa kwamba ametangaza nia akiwa nje ya nchi? James Masawe ni mwanasheria, Tanzania. \n “Ajenge hoja kabla ya chama chake kumteua. Auze hoja zake kwa wananchi kama anaamini wananchi wanaweza kumteua kuwa rais. Kwa hivyo sidhani kama kuna hoja yeyote kisheria kumzuia Tundu lissu kugombea urais Tanzania”, amesema mwanasheria Masawe. \n Tundu Lissu ameahidi hatolipiza kisasi kwa kupigwa risasi na badala yake kuongoza maridhiano, linajadiliwa sana kwenye mitandao ya kijamii nchini humo kwa hisia tofauti, wafuasi wa chama tawala CCM wakimkosoa vikali huku upande wa upinzani wakikaribisha hatua hiyo. \n Uchaguzi wa Tanzania utafanyika tarehe 25 Oktoba mwaka huu. \n Imetayarishwa na Mwandishi wetu Kennes Bwire, VOA, Washington DC. ##
Majeruhi sita kati ya 38 katika ajali ya moto iliyotokea Morogoro, Tanzania, wamefariki na kufanya idadi ya wahanga wa ajali hiyo kufikia 82. \n\nMajeruhi hao walikuwa wanatibiwa katika Hospitali ya Taifa ya Muhimbili. Moto huo ulizuka baada ya lori la mafuta kuwaka moto. \n Msemaji wa MNH, Aminiel Aligaesha amesema kwa sasa wamebaki majeruhi 32. Majeruhi 17 kati yao wako katika chumba cha uangalizi maalum (ICU) huku wengine 15 wakiendelea kupatiwa matibabu. \n Hospitali hiyo imeendelea kuwaomba watu kuendelea kujitolea damu kwa kuwa bado kunauhitaji mkubwa. \n Imetayarishwa na mwandishi wetu, Washington, DC.. ##
Serikali ya Somalia imechukuwa hatua ya kupunguza mvutano wa kidiplomasia kufuatia uamuzi wa Kenya kumwita balozi wake aliyeko Mogadishu na kumtaka balozi wa Somalia kuondoka Nairobi. \n\nNchi hizo mbili zimejikuta katika mgongano unatokana na mipaka yao ya baharini, ambapo ardhi iliyoko chini ya maji inadaiwa kuwa na kiwango kikubwa cha utajiri wa mafuta na gesi. \n Katika tamko lake lililotolewa Jumapili jioni, serikali ya Somalia ilikanusha kwamba ilikuwa imeuza haki ya kuchimba utajiri huo katika mkutano wa mafuta na gesi wa Somalia uliofanyika London Februari 7, na kusema ilikuwa imeonyesha tu ramani ya eneo hilo katika mkutano huo. \n Serikali hiyo imesema kuwa haitafanya chochote peke yake katika eneo hilo lenye mgogano mpaka pale kesi itakapoamuliwa na mahakama ya kimataifa ya ICJ huko The Hague. Tarehe ya kusikilizwa kesi hiyo haijapangwa. \n No media source currently available \n Siku ya Jumamosi, Kenya ilimwita Balozi Lucas Tumbo, kutoka Mogadishu kuja Nairobi kufanya mashauriano ya “dharura.”Hatua hiyo imekuja baada ya kile Kenya ilichokiita, katika tamko lake, uamuzi wa kusikitisha na kushtusha… kuvinadi vitale vya mafuta na gesi katika eneo la majini la Kenya ambalo ni mpakani na Somalia. \n Kenya pia ilimuamrisha balozi wa Somalia nchini Kenya, Mohamud Ahmed Nur, kuondoka nchini kwenda Somalia kwa “mashauriano” na serikali yake. \n Tamko la serikali katika akaunti yake rasmi ya Twitter ililikosea jina la balozi huyo na kumwita Mohammed Muhamud Nur. \n Serikali ya Somalia imesema imesikitishwa na uamuzi wa Kenya kumwondoa balozi wake “kabla ya kushauriana na serikali.” \n Somalia ilifungua malalamiko katika mahakama ya ICJ Agosti 2014, baada ya serikali ya Mogadishu kusema mazungumzo ya kidiplomasia yalikuwa “hayana tija”. Kenya ilipeleka pingamizi la awali, lakini mahakama ya ICJ iliamuwa Februari 2017 kwamba mahakama hiyo inauwezo wa kusikiliza shauri hilo. \n Mahakama hiyo imezitaka nchi hizo zenye mvutano kupeleka hoja ya maandishi ya madai na kupinga shauri hilo mbele yake na itatangaza tarehe ya kusikilizwa kesi hiyo. \n Serikali ya Somalia imesema ina nia ya kushirikiana na Kenya kutatua suala hili linaloyakabili mataifa hayo. Kenya imesema mvutano huo unaweza kuhatarisha ushirikiano wao. \n Kenya ina maelfu ya wanajeshi wanaolinda amani nchini Somalia ikiwa ni sehemu ya Kikosi cha Umoja wa Afrika kinachopambana na wapiganaji wa al-Shabaab. Tamko la serikali kutoka Nairobi limeeleza pia kuwa Kenya inawapa hifadhi zaidi ya wakimbizi wa Somalia 400,000 na wanaotafuta hifadhi. \n Imeonya kuwa ukarimu wa Kenya kwa majirani zake usichukuliwe kama ni jambo lisiyokuwa na uzito wowote. \n Imetayarishwa na mwandishi wetu, Washington, DC. ##
Raia kumi na saba wameuawa katika shambulizi lililofanyika katika soko lilioko mkoa wa Saada ulioko magharibi ya Yemen, Umoja wa Mataifa (UN), imesema, ikiwa ni shambulizi la mauaji la tatu katika eneo hilo hilo katika kipindi cha mwezi mmoja. \n\nMashambulizi hayo yamekuja hata baada ya kuwepo utulivu wa hali fulani nchini Yemen, ambapo mapigano makubwa kati ya majeshi ya serikali – yanayoungwa mkono na ushirika wa kijeshi unaoongozwa na Saudi Arabia – na waasi wa Kihuthi wenye mafungamano na Iran kusitisha uhasama kwa kiwango kikubwa. \n UN imesema wahamiaji kutoka Ethiopia ni kati ya raia 17 waliouawa katika tukio hilo Jumanne katika soko la Al-Raqw katika mkoa wa Saada, ambao ni ngome ya Wahuthi. \n Watu wasiopungua 12 walijeruhiwa, imesema, bila ya kutaja nani alihusika au silaha gani ilitumika.  Ushirika unaoongozwa na Saudi umekiri kuwa siku ya Alhamisi ulifanya mashambulizi katika mji wa Monabbih, wilaya ya Saada ambako soko hilo liko. \n Novemba 22 shambulizi katika soko la Al-Raqw liliuwa raia 10, wakiwemo raia wa Ethiopia, na baada ya siku chache baadae, raia wasiopungua 10 waliuawa na wengine 22 kujeruhiwa katika tukio hilo la pili. \n UN inasema raia 89 ima wameuawa au kujeruhiwa katika mashambuliz katika soko hilo la Al-Raqw. \n Maelfu ya watu, wengi wao raia, wameuawa na mamilioni kulazimika kuhama makazi yao tangu Machi 2015, wakati ushirika wa kijeshi unaoongozwa na Saudi Arabia kuingilia kati vita vya Yemen.. ##
Waziri wa utalii Kenya, Najib Balala alisema maandamano yaliandaliwa ili kufanyia kazi pendekezo litakalowasilishwa kwenye mkutano wa Sri Lanka utakaojadili hatma ya kusitisha biashara ya pembe za ndovu na nyinginezo \n\nMaelfu ya wakenya waliandamana mjini Nairobi Jumamosi wakidai hatua mbadala zichukuliwe kuwalinda wanyamapori na kusitisha biashara ya pembe za ndovu na wanyama wengine. \n Kwa mujibu wa waziri wa utalii nchini Kenya, Najib Balala maandamano yaliandaliwa ili kufanyia kampeni pendekezo ambalo Kenya inalengo la kuliwasilisha wakati wa mkutano ujao wa biashara ya kimataifa ya wanyama walio hatarini utakaofanyika Sri Lanka mwezi Mei. Akizungumza wakati wa maandamano hayo Balala alieleza kwamba vipaumbele vya juu kwenye mkutano huo vitakuwa kutafuta hatma ya kusitisha biashara ya pembe za ndovu na kudhibiti biashara za mnyama aina ya Twiga.  \n Nchi kadhaa za Afrika na baadhi zenye idadi kubwa sana ya tembo, mwanzoni mwa mwaka huu zilishinikiza kulegeza vizingiti katika biashara halali ya pembe za ndovu, wakati kundi jingine la nchi za Afrika zinahimiza kuwepo na udhibiti zaidi ikiwa ndio njia bora ya kusitisha uuaji haramu wa tembo kwa ajili ya kuchukua pembe zao.. ##
Ofisi ya Haki za Binadam ya Umoja wa Mataifa imetoa taarifa kueleza kwamba makazi ya walowezi wa kiyahudi kwenye ardhi za wapalestina zinaozkaliwa na Israel inaendelea kukiuka shria za kimataifa, na inapinga msimamo wa serikali ya Trump kutambua makazi hayo kuwa halali.  \n\nUwamuzi wa Marekani kubadili msimamo wake umekosolewa na Jumuia ya kimataifa siku ya Jumatatu, abapo mataifa mengi yamelaani uwamuzi huo.  \n Wapalestina wamakasirishwa na kulalamika dhidi ya uwamuzi wa Marekani kutambua makazi ya walowezi ya wayahudi kuwa ni halali baada ya waziri wa mambo ya nchi za nje wa Marekani Mike Pompeo kutangaza, Jumatatukwamba Washington inabadili msimamo wake kuhusiana na suala hilo. \n Umoja wa Mataifa, Umoja wa Ulaya na Umoja wa Nchi za Kiarabu zimetoa taarifa kupinga uwamuzi huo na kukumbusha kwamba makazi yote ya wayahudi katika ardhi za wapalestina zinazokaliwa pamoja na Jerusalem Mashariki ni kinyume cha sheria za kimataifa na kutoa wito kwa Israel kusitisha kabisa upanuzi wa makazi ya walowezi. \n Hadi hapo jana sera rasmi ya Marekani kwa misingi ya kisheria iliyotolewa na wizara ya mambo ya kigeni 1978, ilikua ni kwamba makazi ya walowezi kwenye ardhi za wapalestina yalikua yana kwenda kinyume na sheria za kimataifa. \n Mgombea kiti cha rais wa chama cha Demokratic hapa Marekani Bernie Sanders katika ujumbe wa tweeter amesema, kuwepo na makazi ya walowezi wa kiyahudi kwenye ardhi zinazokaliwa za wapalestina ni kinyume cha sheria za kimataifa na kwamba rais wa Marekani ana hujumu juhudi za kidiplomasia.. ##
Waziri Mkuu wa Uingereza ameshindwa vibaya katika kura ya kujitoa katika Umoja wa Ulaya - maarufu kama Brexit - katika bunge la Uingereza baada ya wabunge kupinga mswaada wake kwa kura 432 kwa 202. \n Mara baada ya kipigo hicho, Bibi May alisema kutokana na wingi wa kura za kupinga mswaada huo serikali yake itaruhusu mswaada wa kutokuwa na imani kujadiliwa bungeni. \n Wakati anarudi kukaa chini, kiongozi wa chama cha upinzani cha Leba Jeremy Corbyn, mara moja alithibitisha kuwa amewasilisha kura ya kutokuwa na imani na serikali ya May, mswaada ambao utajadiliwa Jumatano. \n Bibi May alikuwa amewasilisha mbele ya bunge mpango mzima wa jinsi Uingereza itakavyojitoa katika Umoja wa Ulaya swala ambalo liliidhihishwa katika kura ya maoni mwaka 2016.. ##
Nancy Pelosi ameapishwa Alhamisi na kuendelea kuwa mwanamke mwenye nguvu za ushawishi zaidi wa kisiasa katika historia ya siasa za Marekani, akianza na zama mpya za utawala wa serikali ya Marekani uliogawanyika na kuanzisha upinzani wa kisiasa wenye nguvu dhidi ya Rais Donald Trump. \n\nHistoria ya Pelosi ya kurejea mara ya pili kuongoza Wademokrati walio wengi kama spika wa Baraza la Wawakilishi inaingia katika kumbukumbu kuwa kwa mara ya pili kwa kipindi cha nusu karne kwa spika kurejea na kutumikia wadhifa huo. \n Pelosi ameendelea kuwa shupavu katika kukabiliana na changamoto za kuwa mwanamke katika medani ya siasa – na bado ni mwanamke pekee kuwa spika—atatoa muelekeo wake wakati akigeukia mgogoro uliokuwepo kwa kufungwa baadhi ya ofisi za serikali ambazo zimefungwa kwa amri ya Rais Trump. \n Wademokrat katika Bunge watapitisha miswada sita ya kuruhusu matumizi kwa idara za serikali hadi Septemba mwaka huu. \n Muswada mewngine utaipatia fedha Wizara ya Mambo ya Ndani – Idara itakayo simamia fedha za ujenzi wa Ukuta kati ya Marekani na Mexico – zitatolewa kufikia Februari 8, 2018.. ##
Matokeo ya mapema ya hesabu za kura nchini India, yanaonyesha kwamba chama kinachotawala cha Waziri Mkuu Narendra Modi kinaelekea kupata ushindi mkubwa katika uchaguzi mkuu wenye idadi kubwa ya wapiga kura. \n\nTume ya uchaguzi ilianza kuhesabu zaidi ya kura milioni 600, katika uchaguzi uliochukua muda wa wiki sita, ukiwa ndio uchaguzi mkubwa zaidi kote duniani. \n Matokeo ya mapema yanaonyesha kwamba chama chake Modi, cha Bharatiya Janata, kinaongoza kwa viti 280 kati ya 545 katika bunge la chini, kikiwa kimepata idadi kubwa ya viti zaidi ya idadi inayohitajika ya viti 272 kupata ushindi. \n Chama cha upinzani cha Congress, kimepata viti 50. \n Baadhi ya wafuasi wake Modi wanasema atasalia kuwa Waziri Mkuu muda wa kuwa yuko hai, wakimuombea kuwa na maisha marefu. \n Modi alikabiliwa na ushindani mkali kutoka kwa chama cha Congress na kiongozi wake Rahul Gandhi, akikosolewa kwa usimamizi mbaya wa uchumi wa India pamoja na mapato madogo kwa wakulima kutokana na bei ndogo ya mavuno ya wakulima. \n Lakini kampeni yake Modi ilipata kuungwa mkono kutokana na jinsi alivyojibu shambulizi la bomu la kutegwa kwenye gari, mwezi Februari, lililoua Zaidi ya maafisa wa usalama wa India 40 katika eneo lenye mzozo la Kashmir. \n Ndege za kijeshi za India, zilivuka mpaka na kuingia katika nchi jirani ya Pakisan na kutekeleza mashambulizi dhidi ya kambi iliyodaiwa kuwa ya kutoa mafunzi kwa kundi la wanamgambo la Jaish-e-Mohammad, lililoripotiwa kuhusika na shambulizi la bomu la Kashmir. \n Imetayarishwa na mwandishi wetu, Washington, DC.. ##
Waokoaji wanafanya kazi usiku na mchana tangu meli kubwa na boti ya watalii kugongana Jumatano usiku katika Mto Danube, Hungary na wanasema mvua kubwa, upepo mkali na maji yanayotembea kwa kasi yamekuwa kizuizi katika juhudi za uokoaji. \n\nPia kumekuwa na taarifa ya kuwa juhudi za kuopoa miili ya wale waliokufa zimekabiliwa na changamoto ya kuona maiti hizo kutokana na mvua kubwa iliyokuwa inaendelea katika eneo hilo la mto Danube. \n Vyanzo vya habari Budapest vimeeleza kuwa kutokana na mshituko mkubwa ambao uliwakumba wasafiri katika boti, haijafahamika kwamba wahanga wa ajali hiyo waliweza kupata muda wa kuvaa life jacket. \n Taarifa kutoka Budapest zinaeleza kuwa watu 7 wamefariki na wengine 21 hawajulikani walipo. Wasafiri wote, ukitoa wawili kati yao, walikuwa watalii wa Korea Kusini. \n Ndugu wa mtalii wa Korea Kusini aliyetoweka baada ya meli kubwa kugongana na boti yao ya utalii huko Hungary wanatarajiwa kuwasili Hungary Ijumaa. \n Taarifa kutoka Budapest zinasema kuwa wakati ajali hiyo inatokea kulikuwa na mvua kubwa inayonyesha na hivyo kunauwezekano kwamba manahodha wa vyombo hivyo hawakuweza kutambua uwepo wa chombo kingine karibu yao. Hata hivyo vyombo husika vinaendelea na uchunguzi. \n Hata hivyo wataalamu wanasema kuwa vyombo hivyo vina chombo ambacho kinaweza kutoa tahadhari kwa nahodha juu ya uwepo wa vyombo vingine vya majini vinapokuwa vimekaribiana. \n Polisi wamesema wanamshikilia nahodha wa meli ya Viking ambaye ni raia wa Ukraine akishukiwa kuhusika na kuhatarisha usafiri wa majini katika ajali hiyo.. ##
Safari za ndege zimeanza Jumatano baada ya jaji wa mahakama mmoja kutoa amri ya muda kudhibiti maandamano ya kupinga serikali yaliyo sababisha shughuli za usafiri kusitishwa katika uwanja wa ndege wa Kimataifa, Hong Kong. \n\nMamlaka ya viwanja vya ndege ya Hong Kong imetangaza Jumatano kuwa jaji ametoa amri ya muda ya kudhibiti maandamano ya kuipinga serikali, katika moja ya uwanja wa ndege mkubwa duniani, ambapo kwa siku mbili waandamanaji walikuwa wameleta ghasia kwa kupambana na polisi.  \n Amri hiyo inawataka waandamanaji kuwepo katika maeneo maalumu, ikiwa ni juhudi za kuzuia msongamano ambao ulisababisha wafanyakazi wa serikali na mashirika ya ndege kurudishwa majumbani ikiwa pamoja na kusitisha safari zote za ndege za kutoka na kuingia katika himaya hiyo ya China. \n Hatua hiyo ilisababisha wasafiri wa ndege kutojua la kufanya na kutokuwa na uhakika wa lini wata-endelea na safari zao huku wakishindwa kununua chakula na kukokosa mahala pa kulala. \n Imetayarishwa na mwandishi wetu, Washington, DC.. ##
China imetangaza Jumatano kwamba haitaruhusu ndoa za watu wa jinsia moja, licha ya shinikizo kutoka kwa wanaharakati kuitaka Bejing kufuata nyayo za Tawain ambayo imeruhusu ndoa za jinsia moja. \n\nMsemaji wa Bunge la China amesema kwamba msimamo wa kisheria wa China unabaki ule ule wa kutambua kwamba ndoa ni kati ya mwanamume na mwanamke. \n Mwezi Mei 2019 Taiwan ilikuwa taifa la kwanza la Asia kuidhinisha ndoa ya watu wa jinsia moja baada ya mjadala wa miaka mingi juu ya usawa wa ndoa. \n Wachambuzi wanasema kuna jamii kubwa ya mashoga katika miji mikubwa ya China. \n katika miezi ya hivi karibuni jamii hiyo imekuwa ikilengwa kwa kuhesabiwa na kuzusha hofu huenda wachina wakaanza kutowastahmilia. \n Imetayarishwa na mwandishi wetu, Washington, DC.. ##
Shirika la Umoja wa Mataifa linalowashughulikia wakimbizi UNHCR linaeleza wasi wasi kutokana na kuongezeka idadi ya wakimbizi duniani kwa milioni 9 mnamo mwaka wa 2019, pekee yake.  \n\nKamishna wa UNHCR Filippo Grande anasema hiyo ni idadi ya kutia wasi wasi, kwani hivi sasa idadi ya waklimbizi na walokoseshwa makazi duniani imefikia milioni 79 ambapo wengi kati ya hao ni wale walobaki ndani ya nchi zao na miloni 29.9 kati ya hao nidio wakimbizi nje ya nchi zao.  \n Hiyo ndio idadi kubwa kabisa ya wakambizi kuwahi kuorodheshwa ikiwa ni asili mia 1 ya wakazi wa dunia hivi sasa. \n Dunia inaandhimisha June 20, kama siku ya wakimbizi ambapo mwaka huu kauli mbiu ni, “Kila hatua ni muhimu.” Kila mtu anaweza kuleta tofauti katika maendeleo ya dunia, na hivyo kuwashirikisha katika jamii wanakoishi ni muhimu.  \n Juhudi za kuwashirikisha wakimbizi katika jamii zimekua zikendelea Uganda na Rwanda kwa muda mrefu kutokana na kwamba nchi hizo hazina sera ya kuunda kambi za wakimbizi.  \n Nchini Uganda wakimbizi wanaruhusiwa kuishi mijini na kusaidiwa kupata ajira katika jamii inayowapokea na kuweza kuendelea pia na masomo bila ya kubaguliwa.  \n Kenya na Tanzania zenye sera za kuwaweka kambini wakimbizi, hazijaitikia wito wa kuwawezesha wakimbzi kuweza kukidhi mahitaji yao ya maisha kwa kufanya kazi.  \n Hata hivyo Shirika la UNHCR na lile la Kazi Duniani ILO zinafanya juhudi kutoa mafunzo ya kazi kwa wakimbizi kwenye kambi kubwa ya wakimbizi duniani Daadab, ili kuweza kupata ajira na kujitegemea.. ##
Rais wa Marekani Donald Trump, amesema tume maalum ya kikosi kazi ilioundwa kusimamia juhudi za kukabiliana na maambukizi ya virusi vya corona, itamaliza kazi yake hivi karibuni. \n\nWakati huohuo Makamu wa Rais Mike Pence amesema huenda kikosi kazi hicho kikavunjwa mnamo siku chache zijazo. \n Katika ziara alioifanya Jumanne kiwanda cha kutengeneza barakoa, Arizona, Trump amesema kwamba wanarejesha nchi katika hali ya kawaida. \n Rais Donald Trump, amesema :"Nawashukuru wananchi kwa kuchukuwa tadhari. Maambukizi yamepungua na kunusuru maisha ya Wamarekani wengi. Nchi yetu sasa ipo katika awamu nyingine ya kukabiliana na virusi hivi. Ipo salama kabisa na tunaanza kufungua shughuli za kawaida. Nani aliwahi kufikiria kwamba tungekuwa tunazungumzia kufungua tena shughuli za kawaida?"  \n Trump amewaambia waandishi wa habari kwamba Makamu wake Mike Pence na wenzake kwenye tume hiyo wamefanya kazi nzuri kabisa lakini kwa sasa, wanaangazia mtindo mwingine tofauti, ambao ni usalama wa watu na kufungua shughuli za kawaida, na huenda kuna tume nyingine itakayoundwa kusimamia suala hilo. \n Trump amewaambia wafuasi wake na wafanyakazi wa kiwanda hicho kwamba anazingatia sana umuhumu wa kuhakikisha kwamba kuna utengenezaji wa bidhaa za kutosha nchini Marekani. \n Lakini kwa upande wao maafisa wa afya wameonya kwamba huenda maambukizi ya virusi vya Corona yakaongezeka tena, baada ya shughuli za kawaida kufunguliwa tena. \n Kulingana na hesabu ya chuo kikuu cha Johns Hopkins, watu milioni 1.2 wameambukizwa virusi vya Corona nchini Marekani, na wengine 70,000 kuaga dunia kufikia sasa. \n Imetayarishwa na mwandishi wetu, Washington, DC. ##
Maafisa wa ngazi ya juu wa Marekani na wataalam wanasema kuwa Marekani inalazimika kuwahamasisha washirika wake wote kuishinikiza China iache kuiba teknolojia ya kiwango cha juu kupitia ujasusi wa mitandao. \n\nWakati huohuo, wabunge maarufu wa Marekani wanadadisi utayari na uwezo wa Marekani kukabiliana na ujasusi wa aina hiyo. \n Msukumo huo mpya umetolewa baada ya waendesha mashtaka wa serikali kuu ya Marekani kushinikiza kufunguliwa mashtaka dhidi ya kampuni kubwa kuliko zote duniani ya mawasiliano – China Huawei Technologies – Mkuu wa Idara ya mahesabu na makampuni kadhaa tanzu kwa madai ya wizi wa fedha na wizi wa haki miliki za kazi za uvumbuzi. \n  “Tukio hilo linalo ihusisha kampuni ya Huawei inaonekana kama vile ni hatua dhidi ya kampuni moja, lakini suala ni kubwa kuliko hilo,” amesema Hu Xingdou, mwanazuoni aliyeko Beijing. \n  “Hii ni vita kati ya teknolojia ya nchi moja dhidi ya nchi nyingine, ni suala la nchi gani itakuja kushikilia nafasi ya juu katika ulimwengu wa teknolojia siku za usoni.” \n Uongozi wa Trump, hata hivyo, unasema Washington inakerwa sana juu ya uwezekano wa Beijing kutumia makampuni ya teknolojia ya China kufanya ujasusi dhidi ya Marekani na washirika wake. \n Wakati huo huo, Marekani na China wameanza mazungumzo ya kibiashara Jumatano huku wachambuzi wakisema kuna matumaini madogo ya kufikiwa ufumbuzi kwa kile kinachoelezewa na wachambuzi kuwa hilo ni kutokana na masharti ya Washington katika kushinikiza mageuzi katika mfumo wa kiuchumi wa China. \n Mkutnano huo unafanyika Washington kwa yakiwa ni mazungumzo ya ngazi ya juu kabisa kuitishwa tangu Rais Donald Trump na Rais wa China Xi Jinping kukutana mwaka 2018. Mvutano wa kibiashara huo kati ya mataifa hayo umekuwa ukiendelea kwa miezi kadhaa sasa.. ##
Rwanda na Uganda zimesaini Ijumaa makubaliano ya kubadilishana watu wanaotuhumiwa kwa makosa kati yao na kuendelea na mchakato wa kuwaachia huru wafungwa na hatimaye kufunguliwa mipaka. \n\nMakubaliano hayo ya kisheria yanayo zihusisha nchi za Uganda na Rwanda yatasimamia kesi zote za kisheria zikiwemo zile za vitendo vya uasi vinavyoendeshwa na raia wao katika nchi mwenza. \n Marais wa nchi hizo mbili Yoweri Museveni wa Uganda na Paul Kagame wa Rwanda wameeleza kumekuwa na mafanikio tangu walipokutana juu ya ahadi ya pande mbili kufanya kila wanaloweza kuondoa mvutano kati yao. \n Taarifa hiyo inaeleza : "Kwa hivyo, hatua ya kuachiwa kwa wafungwa kutoka pande zote mbili na dhamana ya kuendelea na mchakato huo kwa kufuata sheria na sheria za kibinadamu za kimataifa zimepokelewa vema." \n Mkutano huo wa nne wa Marais wa Rwanda, Uganda, Angola na Jamhuri ya Kidemokrasia ya Congo umefanyika katika mpaka wa pamoja wa mji wa Gatuna/Katuna. Makubaliano ya Luanda yamesimamiwa na Angola na DRC. \n Makubaliano yaliyofikiwa kati ya nchi hizo yanapendekeza kuwa Uganda katika kipindi cha mwezi mmoja, ifanye uhakiki wa madai yote ya Rwanda juu ya vitendo vya uadui vinavyo fanywa na waasi walioko Uganda dhidi ya serikali ya Rwanda. \n Serikali ya Uganda imekubali kuchukua hatua kabambe kuzuia mashambulizi hayo iwapo itathibitisha madai hayo ya Rwanda ni kweli na kuzuia yasitokee tena. Hatua hii kwa mujibu wa tamko la mkutano ni lazima ithibitishwe na kamisheni ya mawaziri ya muda kwa kutekeleza makubaliano yaliyofikiwa mjini Luanda. \n Baada ya kutekelezwa mapendekezo haya na kuripotiwa kwa viongozi wa nchi, wasimamizi hao wa makubaliano hayo watakutana katika siku 15 katika mkutano wa marais utakaofanyika Gatuna/Katuna kwa ajili ya ufunguzi wa mipaka na hatimaye kurejesha mahusiano kati ya nchi hizo mbili. \n Kwa mujibu wa mwandishi wa Sauti ya Amerika Rwanda na Uganda zimeahidi kuzidi kutekeleza vipengele vya mkataba wa amani wa Luanda.. ##
Mlipuko wa ugonjwa wa  Ebola mashariki mwa Kongo unaweza kuenea tena baada ya mgonjwa mmoja kutoroka kutoka kwenye kliniki, na kupelekea ugumu katika udhibiti wa ugonjwa huo ambao umeambukiza watu sita tangu wiki iliyopita, shirika la Afya ya Ulimwenguni -WHO lilieza  Jumapili. \n\n-Imetayarishwa na Sunday Shomari, VOA, Washington DC. ##
Afisa mmoja wa Uingereza amesema Jumatano Waziri Mkuu Boris Johnson anaendelea vizuri baada ya kulazwa kwa siku ya pili katika chumba cha mahtuti kwenye hospitali mmoja nchini Uingereza akitibiwa kutokana na maambukizi ya virusi vya corona. \n\nNaibu Waziri wa Afya Edward Argar amesema Johnson yuko katika “hali nzuri na yenye matumaini.” \n Waziri Mkuu amelazwa hospitali tangu Jumapili baada ya dalili zake za virusi hivyo kuendelea katika kipindi chote cha kujitenga baada ya kupimwa na kukutikana na virusi. \n Uingereza, ambayo imetangaza amri ya kutotoka majumbani kwa takriban wiki mbili sasa, ina watu wenye maambukizi ya virusi vya corona waliopimwa 56,000 na vifo 6,100. \n Hadi Jumatano idadi ya maambukizi duniani imefikia zaidi ya milioni 1.4, vifo ni 83,109 na watu waliopona ni 309,113. \n Korea Kusini haijafuata hatua Madhubuti zilizochukuliwa na nchi nyingine za amri ya kutotoka majumbani, lakini imefanikiwa kwa kiwango kikubwa kupunguza maambukizi mapya ya virusi ikiwataka watu kutokaribiana na kuamuru shule zote zifungwe. \n Serikali ya nchi hiyo imetangaza maambukizi mapya 53 Jumatano, na kuendelea na kiwango kile kile cha maambukizi katika wiki hii. \n Kulikuwa na wasiwasi juu ya uwezekano wa kuwepo maambukizi Zaidi katika mji mkuu wa Seoul, na Jumatano meya wa jiji hilo alitangaza kufunga mabaa na maeneo ya starehe yanayofunguliwa usiku.  \n Waziri Mkuu wa Korea Kusini Chung Sye-kyun pia ametangaza kusitisha ruhusa ya visa kwa watu ambao wanatoka nchi ambazo hivi sasa zimewazuia wananchi wa Korea Kusini kuingia katika nchi zao, pia kutoa amri zinazo wakataza raia wa kigeni wanaosafari bila sababu za dharura. \n Wakati huohuo Norway inaungana na Austria na Denmark na mpango wa kuanza kulegeza masharti ya kutotoka nje. \n Serikali inapanga kufungua shule za chekechea Aprili 20, wakati Watoto wengine muda wao wa kurejea shuleni ni kuanzia wiki ijayo. \n Mkurugenzi wa Shirika la Afya Duniani (WHO) bara la Ulaya ametahadharisha Jumatano dhidi ya watu kuharakisha kulegeza amri ya kutotoka majumbani iliyo kusudiwa kuzuia kuenea kwa virusi hivyo. \n “Ni wakati muwafaka kupitia tena mara mbili au tatu juhudi zetu za pamoja katika kudhibiti maradhi haya tukiungwa mkono kikamilifu na jamii,” Hans Kluge amewaambia waandishi. \n Mjini Vatican, Papa Francis amekemea wale wanaotaka kutumia janga hili kutengeneza faida ya kibiashara, akiwaombea “mioyo yao ibadilike.”. ##
Mshauri wa Usalama wa Taifa wa Rais Donald Trump amesema kuwa Marekani haita kurupuka kuondoa majeshi y53ake Syria. \n\nJohn Bolton amesema Jumapili, wakati akizuru Israeli, kuondoka kwa majeshi ya Marekani kutafungamana na kulitokomeza kwanza kundi la Islamic State. \n Bolton amesema Trump “anataka khalifa wa ISIS auwawe.” \n Mshauri huyo wa usalama amesema pia Marekani inataka Uturuki iwahakikishie usalama wa wapiganaji wa Kikurdi wenye mafungamano na Marekani kabla ya majeshi yake kuondoka Syria. \n Trump alikuwa amekosolewa wakati alipotangaza kuwa majeshi ya Marekani yataondoka Syria ambako kungefanyika ndani ya wiki mbili. \n Kauli ya Bolton ni uthibitisho wa mara ya kwanza kwa umma kuwa mchakato wa kuondolewa majeshi ya Marekani umecheleweshwa.. ##
Rais wa Marekani Donald Trump amesema Marekani haitaondoka Iraq mpaka itakapolipwa gharama iliyotumia kujenga kituo cha jeshi la anga katika nchi hiyo. \n\nTrump alikuwa anajibu Jumapili azimio lililopitishwa na bunge la Iraqi linaloitaka serikali ya nchi hiyo kuamuru vikosi vya Marekani vyenye wanajeshi 5,200 kuondoka nchini humo. \n Trump amewaambia waandishi akiwa ndani ya ndege ya Air Force One Jumapili usiku kuwa Marekani ina kituo cha jeshi la anga cha "gharama kubwa isiyo ya kawaida" nchini Iraq kilicho gharimu mabilioni ya dola za Marekani. \n Kauli ya Bunge la Iraq kwa Jeshi la Marekani : ‘Ondokeni’ \n “Hatutaondoka mpaka watulipe gharama za ujenzi wa kambi hiyo,” amesema Trump, akitishia kuiwekea vikwazo Iraq “ambavyo hawajawahi kuvishuhudia” iwapo Marekani itashindwa kuondoka Iraq kwa “ msingi wa kirafiki zaidi.” \n Serikali ya Marekani inatumia vituo 12 tofauti vya kijeshi vilivyoko Iraq. Trump hakupambanua ni kituo gani alichokuwa anakizungumzia. \n Hatua ya Bunge la Iraqi kuvitaka vikosi vya Marekani kuondoka inatokana na maandamano dhidi ya kitendo cha Marekani kutumia ndege isiyokuwa na rubani kushambulia uwanja wa ndege wa Baghdad na kumuua jenerali wa ngazi ya juu wa Iran Qassem Soleimani. \n Washia walio wengi katika bunge la Iraq walipiga kura kupitisha azimio hilo likitaka serikali ya mpito kusitisha mkataba wa pande mbili ambapo muungano wa jeshi linaloongozwa na Marekani liliweka vikosi vyake katika ardhi ya Iraq.. ##
Mkutano wa viongozi wa kundi la nchi saba tajiri zaidi dunaini - G7 umeanza Jumamosi kusini magharibi mwa Ufaransa. \n\nWachambuzi wanaeleza janga la moto unaoendelea kuwaka katika msitu wa Amazon, kutetereka kwa masoko ya hisa na tofauti kubwa zilizopo baina ya nchi hizo tajiri ni mambo yatayopewa kipaumbele katika mazungumzo yao. \n Lakini pia waandamanaji tayari wamejipanga kuwapokea viongozi wa nchi hizo akiwemo Rais wa Marekani, Donald Trump na viongozi wenzake wa nchi za Magharibi wakati wakiwasili katika mji wa Biarritz. \n Wakati huohuo polisi wamepelekwa kulinda doria ili kuzuia vurugu zozote zitakazo tokea wakati wa mkutano huo. \n Rais wa Ufaransa, Emmanuel Macron, mwenyeji wa mkutano wa G7 ametoa shinikizo kwa Rais wa Brazil, Jair Bolsonaro kuruhusu jumuiya ya kimataifa kushiriki kusaidia kuzima moto unaoendelea kuangamiza msitu wa Amazon. \n Rais Macron amesema Ufaransa itasitisha hatua za kufikia makubaliano ya kibiashara kati ya Umoja wa Ulaya na Amerika Kusini. \n Imetayarishwa na mwandishi wetu, Washington, DC.. ##
Rais wa Uganda amesema kuwa hakuna nchi nyingine duniani iliyoweza kuwa na uchumi unaokua haraka kama Uganda, ukitoa Ujerumani, lakini juhudi za kuleta maendeleo Uganda zinakwamishwa na idadi kubwa ya mafisadi serikalini na wanasiasa wa upinzani. \n\nAmedai kuwa kama Uchumi wa Uganda ungeendelea kukua kwa kasi hiyo, hivi leo ingekuwa tajiri hata kuliko Marekani. \n Yoweri Museveni hata hivyo anasema ndoto yake ya kuitajirisha Uganda bado iko hai, akiongeza kuwa hivi sasa, kuna wimbi la wawekezaji wanaoingia nchini humo kwa wingi. \n Katika hotuba yake kwa taifa, kabla ya kumalizika kwa mwaka wa fedha 2018/2019, ameeleza kuwa kwa sasa, Uganda ingekuwa miongoni mwa nchi mbili tajiri zaidi duniani, lakini ufisadi, uongozi mbaya uliomtangulia, siasa za upinzani na kukosa kutekeleza miradi muhimu kwa wakati, vimefanya nchi hiyo kusalia katika orodha ya nchi masikini. \n Museveni amesema tatizo kubwa la Uganda ni mafisadi, wanaoiba mali ya taifa. \n “Hakuna nchi yoyote ya Ulaya hata Marekani ambayo uchumi wake ulikua kwa kasi kama Uganda kwa muda wa miongo mitatu, isipokuwa Ujerumani ambayo kati ya mwaka 1950 na 1980kwa asilimia 3.8,” amesema Museveni  \n Japo raia wengi wa Uganda na wakazi wa Jumuiya ya Afrika Mashariki kwa jumla, walitarajia kwamba Museveni angezungumzia suala la mgogoro kati ya Uganda na Rwanda, amekwepa kulitaja, na badala yake kusisitiza kwamba wanajeshi wa usalama wapo imara kila saa kulinda Uganda na mipaka yake yote, iwe nchi kavu, angani au majini. \n Sekta za viwanda, mafuta na gesi, utalii, nshati, ujenzi wa barabara, reli ya kisasa SGR, na kilimo ndio masuala muhimu Museveni anaamini nchi yake inastahili kuangazia, akiahidi utafiti wa kipekee unaofanywa na wanasayansi wake, wa kuhakikisha kwamba kupe wanakufa wenyewe wanapofyonza damu ya ng’ombe na mifugo wengine. \n Hata hivyo, hakukosa kuwashambulia wapinzani wake, hasa chama cha DP, ambacho kimeonekana kuwavutia wanamziki maarufu Bobi Wine na Jose Chameleon ambaye amekiacha chama cha Museveni cha NRM, na kwamba hakuna chama cha upinzani Uganda kinaweza kujisimamisha bila Museveni. \n  “Usiniambie kwamba huwezi kutumikia watu wako kama haupo serikalini. Hiyo ni takataka na hauna maana yoyote. Nakwambia nikiwa na mamlaka hayo kwa sababu nilikuwa upinzani. Wengine wanatembea huku na huku wakiinua miguu juu kwamba wako DP. Hakuna DP bila Museveni. Nilikuwa huko na ninawajua wote,” ameeleza Museveni \n Hotuba ya leo, inatoa fursa ya ufunguzi wa kikao cha nne cha bunge la Uganda, mwisho wa mwaka wa fedha 2018/2019, na kuanza kwa mwaka wa fedha 2019/2010, baada ya bajeti kusomwa Alhamisi wiki ijayo. \n Imetayarishwa na Mwandishi wetu Kennes Bwire, Washington, DC. ##
Waziri wa Mambo ya Ndani wa Kenya Fred Matiangi amesema kuwa kwa sasa vyombo vya usalama vinaendelea kupekuwa hoteli ya Dusit2 na eneo la shambulizi jijini Nairobi ili kutafuta ushahidi. \n\nIdhaa ya Kiswahili ya Ujerumani imeripoti kuwa milio ya risasi ilikuwa inasikika Jumatano asubuhi, katika ghorofa ya saba ya hoteli hiyo ishara kuwa kulikuwa na makabiliano baina ya vyombo vya usalama na magaidi kwa siku ya pili. \n Lakini Rais Uhuru Kenyatta amesema Jumatano kuwa watu wenye silaha waliovamia eneo la biashara la hoteli na kuuwa watu 14, “wameuwawa” baada ya takriban masaa ishirini ya mapambano ambapo mamia ya raia waliokolewa. \n Wakati huo huo, Marekani na Umoja wa Mataifa zimelaani shambulizi hilo. Msemaji wa idara ya Ulinzi wa Marekani amesema shambulizi hilo ni la kipumbavu huku katibu mkuu wa Umoja wa Mataifa Antonio Guterres akieleza masikitiko yake juu ya shambulizi hilo la kinyama la kigaidi. \n Kwa mujibu wa maofisa wa Kenya kulikuwa na magaidi watano waliouawa na vyombo vya usalama huku mmoja akijitoa mhanga.  \n "Jengo lote ambalo lilivamiwa sasa ni salama, vyombo vya usalama vimewaokoa idadi kubwa ya wakenya na raia wengine wa kigeni. Tuko kwenye harakati za kukamilisha shughuli hizi,” alisema Waziri wa Mambo ya Ndani.  \n Rais Uhuru Kenyatta amesema serikali yake itaendelea kuchukua hatua za kuboresha usalama siku za usoni dhidi ya magaidi. \n "Tumechukua tahadhari na tuko chonjo, nawahakikishia Wakenya na Wageni ya kwamba mko salama nchini Kenya,” alisema Kenyatta. \n Duru za habari zinasema kuwa raia wa Uingereza na Mmarekani ni miongoni mwa watu waliouawa.. ##
Rais wa Nigeria Muhammadu Buhari alikuwa miongoni mwa watu wa kwanza kupiga kura katika mji alikozaliwa wa Daura wakati vituo vya kupiga kura vilipofunguliwa Jumamosi baada ya uchaguzi huo kucheleweshwa kwa wiki. \n\nMasaa kadhaa kabla ya kura kuanza kupigwa, milipuko ilisikika katika upande wa kaskazini mashariki wa mji wa Maiduguri nchini NIgeria. \n Vyanzo vya habari vimeripoti kuwa chanzo cha milipuko hiyo hakikuweza kufahamika mara moja, lakini Boko Haram wametoa taarifa walikuwa wanahusika na shambulizi hilo huko Maiduguri. \n Katika mji mwengine kaskazini mashariki wa Geidam, shirika la habari la Reuters limeripoti shambulizi lililofanywa na wapiganaji wa Kiislam lilosababisha familia kukimbia makazi yao. \n Mkazi mmoja wa eneo hilo, akizungumza na Reuters kwa simu amesema, "Tumekimbia, pamoja na wake zetu na watoto wetu na mamia ya watu wengine." Amesema, " Hivi sasa tunakimbia na kujificha maporini." \n Rais wa Nigeria anasema vituo vya kupigia kura vitakuwa salama Jumamosi na nchi nzima uchaguzi mkuu unafanyika baada ya kuahirishwa kwa wiki moja. \n Imetayarishwa na mwandishi wetu, Washington, DC.. ##
Maafisa wanne wa polisi wa Ufaransa Alhamisi waliuawa kwa kushambuliwa na kisu ndani ya makao makuu ya polisi Paris, afisa wa umoja wa polisi amesema. \n\nAfisa huyo, Loic Travers, amesema mtu aliyewashambulia polisi hao aliuawa kwa kupigwa risasi na afisa mwengine wa polisi \n Travers amesema mshambuliaji huyo inaaminika kuwa alikuwa ni mfanyakazi katika ofisi hiyo ya makao makuu, lakini hilo linasubiriwa kuthibitishwa. \n Travers amesema shambulio hilo linaelekea kuwa lilianza katika ofisi moja na kuendelea kutokea katika maeneo mengine lenye uwanja mkubwa. \n Meya Anne Hidalgo amethibitisha “watu kadhaa” kuwa wameuawa. \n Hakuna tamko lolote lililotolewa juu ya sababu iliyopelekea shambulio hilo, lililotokea katikati ya Jiji la Paris karibu na Kanisa la Notre-Dame. \n Travers amesema, hata hivyo, mshukiwa huyo aliyefanya shambulizi hilo hajawahi kuleta tatizo lolote katika eneo hilo la kazi.. ##
Waziri Mkuu wa Uingereza Theresa May, Jumatano alimfuta kazi waziri wake wa ulinzi akisema kwamba kuna ushahidi kuwa alihusika kwa kuirahisishia kampuni ya masiliano ya China Huawei kufanya udukuzi kwenye teknolojia ya Uingereza ya mtandao wa mawasiliano wa G5. \n\nKufutwa kazi kwa Waziri Gavin Williamson kumechochewa hasa ya ripoti iliyochapishwa mwezi Aprili na gazeti moja la Uingereza likisema kwamba waziri huyo aliiruhusu kampuni ya Huawei kuingia kwenye mtandao huo wa G5 katika mkutano wa usalama wa kitaifa. \n Lakini Williamson alikanusha madai hayo alipoulizwa na wanahabari. Uingereza ambaye ni mshirika mkuu wa Marekani, imekuwa ikapata shinikizo la Marekani kuitenga kabisa Huawei kwenye mtandao huo wa G5 kwa hofu kwamba kampuni hiyo inaweza kutumia teknologia hiyo kwa kuifanyia ujasusi serikali ya China. \n Uongozi wa shirika hilo la Huawei umekanusha kwamba unatumia mtandao wa G5 kwa sababu za ujasusi. \n Imetayarishwa na Mwandishi wetu, Washington, DC.. ##
Hatua ya Russia kuajiri wananchi wa Syria kwenda kupigana nchini Libya kumuunga mkono Kiongozi wa wanamgambo Khalifa Haftar ilishika kasi mwezi Mei wakati mamia ya askari mamluki walioandikishwa, vyanzo vitano vya upinzani nchini Syria na chanzo cha kieneo ambao wanalifahamu suala hili wameeleza. \n\nKwa mujibu wa shirika la habari la Reuters, mkandarasi binafsi wa kijeshi Wagner Group anaendelea kuajiri mamluki hao chini ya usimamizi wa jeshi la Russia, kwa mujibu wa vyanzo viwili vya upinzani vya ngazi ya juu nchini Syria na chanzo cha kieneo. Mwanachama wa zamani wa Wagner Group amesema kuwa mara ya kwanza ilipeleka Libya wapiganaji raia wa Syria ilikuwa mwaka 2019. \n Waziri wa Ulinzi wa Russia na Wagner Group hawakujibu maswali ya Reuters. \n Wakati huo huo Uturuki inasema inaendelea kutoa msaada wa kijeshi kwa upande wa pili wa mgogoro huo, Serikali ya Makubaliano ya Kitaifa (GNA) inayotambuliwa kimataifa ambayo makao yake makuu ni Tripoli. \n Rais wa Uturuki Tayyip Erdogan amesema mwezi Februari kuwa wapiganaji wa jeshi la taifa la Syria wanaoungwa mkono na Uturuki wako nchini Libya, na vile vile jeshi la Uturuki. \n Russia imeendelea kuwa mshirika thabiti wa Rais wa Syria Bashar al-Assad, wakimsaidia kuzima uasi nchini humo. Kujihusisha kwa Moscow nchini Libya ni muendelezo wa utashi wake wa kujikita katika eneo la mashariki ya bahari ya Mediterranean, baadhi ya wataalam wanasema. \n Misri na Umoja wa Falme za Kiarabu (UAE) wameendelea kutoa msaada kwa Haftar kwa sababu wanadhani ya kuwa utawala wa GNA una mahusiano na Muslim Brotherhood, kundi la Kiislam ambalo wanalipinga vikali. \n Uturuki, kwa upande mwengine, imefikia makubaliano na GNA juu ya mipaka ya baharini na inataka kulinda maslahi yake katika eneo hilo. \n Inakumbusha mgogoro wa Syria \n Kuhusika kwa Russia na Uturuki kwa pande zinazopingana katika mgogoro wa Libya unaakisi vita nchini Syria, ambako pia wamekuwa wakiunga mkono pande zenye kuhasimiana. Pia kuna hatari ya kuchochea zaidi mgogoro huo, wataalam wanatahadharisha. \n “Russia na Uturuki wote wanaongeza nguvu zao za kijeshi na idadi ya vikosi vyao nchini Libya, ambapo nchi za Ulaya zimejikuta haziwezi kufanya lolote,” amesema Joshua Landis, mkuu wa kituo cha utafiti wa Mashariki ya Kati cha Chuo Kikuu cha Oklahoma. \n “Russia inaendelea kujaribu kufikia juhudi ya Uturuki kwa kupeleka mamluki kutoka Syria, lakini matokeo ya hatua hiyo ni ya mchanganyiko.” \n Idadi ya Mamluki  \n Wagner ina watu wanaofikia 1,200 waliopelekwa Libya, kwa mujibu wa ripoti ya siri ya Umoja wa Mataifa ambayo Reuters imeiona mwezi Mei. Serikali ya Russia imekanusha kuwa na vikosi vyake Libya. \n Alipoulizwa mwezi Januari iwapo Wagner inapigana nchini Libya, Rais wa Russia Vladimir Putin alisema kama kuna raia wa Russia nchini Libya, hawako kuiwakilisha serikali ya Russia, na wala hawalipwi na serikali yake. \n Marekani \n Msemaji wa Jeshi la Kitaifa la Libya chini ya Haftar amekanusha kuwa iliandikisha wapiganaji kutoka Syria. Imerejea mara kadhaa kuelezea uwepo wa wapiganaji wa Syria upande wa maadui zao. \n Maafisa wa Marekani walisema Mei 7 wanaamini Russia ilikuwa ikishirikiana na Assad kupeleka wapiganaji na vifaa vya kijeshi kwenda Libya. \n Wizara ya habari ya serikali ya Syria haikujibu maswali yaliyotumwa kwao nji ya barua pepe. \n Serikali ya GNA \n Mahasimu wa Haftar, serikali ya GNA, imekuwa ikipokea ndege zisizo kuwa na rubani, mifumo ya ulinzi wa anga na washauri wa kijeshi kutoka Uturuki. \n Naibu waziri wa ulinzi wa serikali ya GNA Saleh Namroush amesema hatua yao ya kuomba msaada wa kijeshi ni kutokana na kile alichokiita “ kuingilia kati kimataifa masuala ya ndani ya Libya.” \n Kwa nini Uturuki? \n “Uturuki ndio nchi pekee iliyokuwa tayari kutusaidia kukomesha kuenea kwa kiwango kikubwa cha mauaji ya raia na uharibifu uliofanywa na UAE, Russia na wengine,” amesema. \n Taarifa za Waangalizi wa Haki za Binadamu \n Kwa mujibu wa Waangalizi wa Syria wa masuala ya haki za binadamu, ambao wanaripoti mgogoro wa Syria kwa kutumia mtandao wa vyanzo mbalimbali vya habari vilivyoko nchini humo, zaidi ya raia 900 wa Syria waliandikishwa na Russia kwenda kupigana nchini Libya mwezi Mei. \n Wapiganaji hao wanapewa mafunzo katika kambi ya kijeshi iliyoko mji wa Homs kabla ya kupelekwa Libya, kulingana na vyanzo vya habari ambao wameeleza kuwa malipo yao ni kati ya dola 1,000 hadi 2,000 kwa mwezi. \n Harakati za wapiganaji nchini Libya zinakiuka marufuku ya silaha iliyowekwa na UN na kaimu mwakilishi wa UN kwa Libya Mei 19 alilisihi Baraza la Usalama kusitisha “mmiminiko mkubwa wa silaha, vifaa vya kijeshi na mamluki.” \n Historia ya Mgogoro wa Libya \n Tangu mwaka 2014, Libya imegawanyika kati ya maeneo yanayoshikiliwa na serikali ya Tripoli na eneo linaloshikiliwa na vikosi vya Haftar vilivyoko mji wa mashariki wa Benghazi. \n Haftar anaungwa mkono na Russia, UAE na Misri, kwa mujibu wa wataalam wa UN na baadhi ya vyanzo vya usalama. Nchi hizo zote zinakanusha kuhusika moja kwa moja katika mgogoro wa Libya. \n Pamoja na msaada huu, vikosi vinavyounga mkono GNA vilikamata ngome kuu ya mwisho ya jeshi la Haftar karibu na Tripoli Ijumaa, na kumaliza ghafla mashambulizi yake ya miezi 14 katika mji huo mkuu. \n Siku ya Alhamisi, Erdogan aliahidi kuongeza msaada wa Uturuki kwa ajili ya mshirika wake nchini Libya ili kudhibiti mafanikio yaliyopatikana. Siku ya Jumamosi, Haftar alikuwa nchini Misri, ambako Rais Abdel Fattah al-Sisi alitangaza mpango mpya wa amani. \n Kuondoka kwa vikosi hivyo, kumerejesha nyuma mafanikio ya Haftar aliyokuwa ameyapata mwaka 2019, na hivyo kunafanya serikali ya GNA kudhibiti sehemu kubwa ya kaskazini magharibi mwa Libya. \n Hata hivyo Haftar na makundi washirika bado wanaendelea kudhibiti mashariki na eneo kubwa la kusini, na vilevile eneo kubwa lenye vinu vya mafuta nchini Libya.. ##
Mkurugenzi Mkuu wa Shirika la Afya Duniani Tedros Adhanom Ghebreyesus, ameonya kufungwa kwa mipaka ya nchi na kusitisha shughuli zote ili kupambana na janga la COVID 19 kunaweza kusababisha kuongezeka kwa vifo kutokana na ugonjwa wa Malaria katika nchi za Afrika. \n\nMkurugenzi huyo anasema uchambuzi mpya uliochapishwa wiki iliyopita unakadiria kwamba kusitishwa kwa huduma muhimu za afya hasa za Malaria kutaweza kusababisha madhara makubwa na pengine kushuhudiwa idadi kubwa ya vifo barani humo. \n Mbali na ugonjwa wa Malaria, mkuu wa WHO anasema mataifa 21 kote duniani yanaripoti juu ya upungufu wa dawa za chanjo dhidi ya maradhi mbali mbali. \n Ghebreyesus ameeleza kuwa karibu watu milioni 13 tayari wameathirika kutokana na kuchelewa kupata chanjo zao za kawaida. \n Mkurugenzi huyo amesistiza tena wasiwasi wa WHO kutokana na kuongezeka kwa mambukizo ya magonjwa mbali mbali barani Afrika, Mashariki ya Ulaya, Amerika Kusini na baadhi ya nchi za Asia. \n Imetayarishwa na mwandishi wetu, Washington, DC.. ##
Mkutano wa 50 wa Chama cha Mabunge wa Jumuiya ya Madola Kanda ya Afrika (CPA) unatarajiwa kuanza Jumatatu mjini Zanzibar. \n\nTaarifa ya mkutano huo inaeleza mkutano huo ni muhimu kwani utawaweka pamoja Maspika, Naibu Maspika na wabunge zaidi ya 400 kutoka nchi mbalimbali za Afrika. RAIS wa Zanzibar, Ali Muhamed Shein, anatarajiwa kufungua mkutano huo. \n Akizungumza na wanahabari kuhusu maandalizi ya mkutano huo, Spika wa Baraza la Wawakilishi, Zubeir Ali Maulid, amesema kufanyika kwa mkutano huo Zanzibar ni fursa nzuri kwa wananchi wa Zanzibari na Tanzania kujitangaza katika maeneo mbalimbali ya kiuchumi na kiuwekezaji. \n Alifafanua kuwa maeneo hayo ni pamoja na utalii, biashara, diplomasia nauwekezaji, ambazo ni sehemu muhimu za kiuchumi. \n Ameeleza fursa hiyo inatokana na ugeni huo wa mataifa zaidi ya 18 ambao wana ushawishi mkubwa katika masuala hayo ya kiuwekezaji, biashara na utalii katika nchi zao. \n Baadhi ya nchi zitakazoshiriki mkutano huo ni Zambia, Ghana, Malawi, Nigeria, Cameroon, Afrika Kusini, Uganda pamoja na wenyeji Tanzania. \n "Kuwapo kwa siku tano nchini kwetu ni wakati adhimu kwa ugeni huu kuona mandhari nzuri ya Zanzibar na Tanzania kwa ujumla kwani tuna vivutio mbalimbali vya utalii vilivyopo nchini na sera na vivutio vya biashara na uwekezaji," amesema Maulid. \n Spika huyo alieleza kuwa, wageni hao watakuwa mabalozi wazuri katika kutangaza utalii na kupeleka sifa ya visiwa vya Zanzibar ikiwemo mandhari mazuri. \n Mwenyekiti wa kamati utendaji ya wabunge wa Jumuiya ya Madola (CPA) kutoka Zanzibar, Simai Mohamed Said, amesema mkutano huo ni fursa nyingine ya kuitangaza Jamhuri ya Muungano pamoja na Zanzibar katika sekta ya utalii na uwekezaji.</p> \n ''Hii ni fursa nyingine ya kupokea idadi kubwa ya wageni ambapo safari hii watatembelea Zanzibar na kujionea vivutio vilivyopo pamoja na ukarimu wa wananchi wetu''alisema.</p> \n Katika mkutano huo Tanzania ambayo ndiyo makao makuu ya (CPA) kanda ya Afrika itatumia fursa hiyo kuwashawishi wajumbe kuridhia kuwa sehemu ya kuwekeza katika ujenzi wa hoteli ya nyota tano katika makao makuu ya mji huko Dodoma. \n Imetayarishwa na mwandishi wetu, Washington, DC.. ##
Rais wa Marekani Donald Trump, amesema alishtushwa sana na hatua ya kamati ya upelelezi katika baraza la seneti, linaloongozwa na Warepublican, kumtaka mwanawe mkubwa wa kiume, Donald Trump Junior, kufika mbele yake kuhojiwa. \n\nMtoto wa Trump ametakiwa kutoa maelezo zaidi kuhusiana na madai ya Russia kuingilia uchaguzi mkuu wa Marekani mwaka 2016. \n Haijajulikana iwapo Trump Junior atafika mbele ya kamati hiyo kwa mahojiano licha ya kutakiwa kufanya hivyo na kamati inayoongozwa na Warepublican. \n Uchunguzi wa mwendesha mashtaka maalum Robert Mueller, ulimwondolea Rais Trump madai ya kampeni yake kushirikiana na Russia kumsaidia kushinda urais. \n Mueller hata hivyo hakufikia maamuzi ya kumfungulia mashtaka Trump, katika madai ya kuwa alijaribu kuzuia sheria isifuate mkondo wake kwa kujaribu kuzuia uchunguzi wa Russia kufanyika. \n Hata hivyo Mwanasheria Mkuu William Barr, aliamua kwamba hakuna haja ya kumfungulia Trump mashtaka yoyote. \n Imetayarishwa na mwandishi wetu, Washington, DC.. ##
Mamia ya wananchi wa Rwanda wamejitokeza Jumamosi kuuaga mwili wa msanii maarufu wa nyimbo za Injili Kizito Mihigo, akiwemo Diane Rwigara, mwanasiasa wa upinzani na mfanyabiashara mjini Kigali. \n\nKifo cha Mihigo kimeibua hisia mseto kati ya wananchi wa Rwanda wanaoishi ndani na nje ya nchi. \n Pia kumekuwa na shinikizo kwa serikali ya Rwanda kuruhusu uchunguzi huru ufanyike ili ipate kujulikana kilicho sababisha kifo chake. \n Mashirika ya kibinadamu pia yalitilia shaka kifo chake na kutaka uchunguzi huru ufanyike kuhusiana na kifo hicho. \n Hata hivyo Rwanda imepinga shinikizo kutoka kwa mashirika ya kutetea haki za binadamu ya kutaka uchunguzi huru kufanywa kuhusu kifo cha msanii maarufu wa muziki wa kiinjili Kizito Mihigo. \n Mihigo ambaye aliripotiwa kujiua katika mahabusu ya polisi nchini Rwanda anazikwa leo nchini Rwanda. Maombi kwa ajili ya Kizito yamefanyika katika Kanisa Katoliki la Indera mjini Kigali, Rwanda. \n Marehemu alifariki siku tatu baada ya kukamatwa karibu na mpaka wa Burundi, polisi wakimtuhumu kuwa alitaka kutoroka nchini na kujiunga na kundi la waasi lenye kufanya harakati dhidi ya serikali ya Rwanda. \n Vyanzo vya habari nchini Rwanda vimesema Mihigo alipigwa marufuku kuondoka nchini Rwanda kutokana na kukabiliwa na mashitaka yaliyofunguliwa na serikali ya Rwanda dhidi yake. \n Kizito mihigo alikua ni mtunzi na muimbaji maarufu wa nyimbo za injili zilizo wafurahisha na kuwaburudisha Wanyarwanda na Warundi ndani na nje ya nchi.. ##
Iran imeshambulia kwa kutumia darzeni ya makombora ya balistika mapema siku ya Jumatano ikilenga kambi mbili za jeshi la anga nchini Iraq ambazo zinakaliwa na vikosi vya jeshi la Marekani, Wizara ya Ulinzi ya Marekani imeeleza. \n\nRais wa Marekani Donald Trump alituma ujumbe wa tweet masaa kadhaa baadae kuwa tathmini juu ya vifo na uharibu uliotokana na shambulizi hilo unafanyika, lakini "hadi hivi sasa kila kitu kiko shuwari.” \n “Sisi tunazo silaha zenye nguvu zaidi na jeshi lililokuwa na vifaa vya kutosha kuliko nchi yoyote duniani, kwa kiwango kikubwa! alisema Trump. \n Trump alikutana na timu yake ya usalama wa taifa ndani ya White House, akiwemo Waziri wa Mambo ya Nje Mike Pompeo na Waziri wa Ulinzi Mark Esper. Alikuwa amepanga kutoa tamko Jumatano asubuhi. \n Waziri wa Mambo ya Nje wa Iran Mohammad Javad Zarif alisema katika ujumbe wake wa tweet kuwa Iran ilichukuwa hatua hiyo na imekamilisha “kiwango stahili cha kujihami” kwa kuilenga kambi “ambako shambulizi la kiuoga dhidi ya raia wetu na maafisa wetu wa ngazi ya juu lilifanyika.” \n “Hatutaki kuongeza mapambano ya kivita, lakini tutajitetea dhidi ya uvamizi wowote utakaofanyika,” Zarif alisema. \n Shambulizi la makombora ni hatua mpya katika mlolongo wa matukio ya kipindi cha wiki mbili zilizopita na kuongeza mvutano kati ya Marekani na Iran. \n Marekani ilikilaumu kikundi cha wanamgambo kinachosaidiwa na Iran kwa shambulizi la roketi katika ardhi ya Iraqi lililouwa mkandarasi wa jeshi la Marekani. \n Kufuatia hilo mashambulizi ya Marekani yalilenga maeneo ya wanamgambo nchini Iraq na Syria, na kusababisha malalamiko yaliyotolewa na serikali ya Iraq na kufuatiwa na maandamano yaliyoongozwa na wanamgambo katika Ubalozi wa Marekani mjini Baghdad. \n Siku ya Ijumaa, shambulizi la anga lililofanywa na Marekani lilimuua Qassem Soleimani, kamanda wa kikosi maalum cha Quds karibu na uwanja wa ndege wa Baghdad. \n Wizara ya Ulinzi ya Marekani ilisema makombora yaliyorushwa na Iran yalilenga kambi ya Al-Asad, iliyoko takriban kilomita 60 magharibi ya Baghdad, na pia kambi nyingine ya Irbil, ambayo iko katika eneo la Iraq la mkoa wa Wakurdi wanaojitawala.. ##
Wabunge nchini Marekani, na watetezi wa haki za binadamu wanaishutumu China kwa kueneza mfumo wa kiimla huku ikiziunga mkono serikali za kidikteta na zenye ukandamizaji duniani, kuwapeleleza na kuwadhibithi raia wake. \n\nShutuma hizo zinajiri miaka 30 baada ya ukandamizaji uliyofanywa dhidi ya waandamanaji katika eneo la uwanja wa Tiananmen Square, nchini China. \n Mwenyekiti wa ngazi ya juu wa kamati ya uhusiano wa kimataifa katika baraza la seneti, Bob Menendez, amesema ni lazima Marekani ichukuwe hatua madhubuti zaidi kuhakikisha haki za binadamu zinaheshimiwa badala tu ya kuzungumzia hali hiyo. \n “Inatatiza na kusikitisha kusikia tangazo la Waziri wa Mambo ya Nje Pompeo wiki iliyopita linaloeleza kuundwa kwa tume mpya kuhakikisha uwepo, nukuu na tafsiri sahihi ya haki za binadamu. Ukweli ni kuwa tafsiri imara ipo tayari. Hatuhitaji kutafsiri tena haki za binadamu, kinachotakiwa ni kutetea na kulinda haki hizo. Ni lazima tuziunganishe zana zetu na vitendea kazi vyetu. Lazima tujenge ushirikiano imara wa kidiplomasia na usalama. Lazima tuimarishe uwepo wetu., amesema Menendez. \n Waliotoa ushahidi mbele ya jopo hilo wameeleza kuwa uwekezaji wa nguvu wa China katika teknolojia ya kufuatilia watu mahali walipo, katika mawasiliano na mitandao – China inawajengea uwezo huo serikali katika bara la Afrika, Asia, mpaka Amerika ya Kati. \n Seneta wa Republikan James Risch amesema China inatumia fursa ya uwazi katika kuendeleza demokrasia kukandamiliza uhuru wa kujielezea.. ##
Afisa wa zamani wa polisi anaeonekana katika video goti lake likiwa shingoni mwa Mmarekani mweusi George Floyd, kabla ya mtu huyo aliyekuwa amefungwa pingu chini ya ulinzi kufariki siku ya Jumatatu amefunguliwa mashtaka ya mauaji na kumuua mtu bila ya kudhamiria. \n\nMwanasheria wa wilaya ya Hennepin, Mike Freeman ametangaza kwamba Derek Chauvin amefunguliwa mashtaka ya mauaji na shitaka la kumuua mtu bila kudhamiria.  \n Mapema Ijumaa, kamishna wa Idara ya Usalama wa Raia, wa jimbo la Minnesota John Harrington, aliwaambia waandishi wa habari Chauvin alikamatwa bila ya kufahamu sababu halisi ya uamuzi huo.  \n Gavana wa Minnesota mdemokrat, Tim Walz ameomba kuwepo na utulivu, alipokuwa anaidhinisha amri ya kuwapeleka walinzi wa usalama wa taifa kufuatia ombi la meya wa Minneapolis. \n Amesema hawezi kuruhusu wizi na uharibifu kuendelea. Na kusema pia hawezi kukubali ghasia hizo kuwapoteza shabaha muhimu ambayo ni kushughulikia kifo kilichotokea na mvutano uliyopo. \n Maandamano yaliyoanza kwa amani Alhamisi jioni mjini Minneapolis yaligeuka kuwa ghasia wakati wa usiku na kufikia saa nne hasira ziliongezeka katika mji huo na mji pacha wa St Paul.  \n Wadadisi wa mambo wanasema hasira ziliongezeka baada ya mwanasheria mkuu wa jimbo la Minnesota, Erica MacDonald kuzungumza na waandishi habari Alhamisi jioni na kutangaza kwamba uchunguzi unafanyika bila ya kutaja suala la kukamatwa kwa polisi wanne waliohusika na kifo cha Flyod siku ya Jumatatu. \n Kulingana na ripoti za vyombo vya habari polisi na wazima moto waliondoka kutoka kituo hicho ambacho polisi wanne wazungu waliohusika na kifo cha Floyd wanasemekana walikuwa wakifanya kazi. Kuondoka kwao ndio kulisababisha waandamanaji kuingia ndani na kutia moto.  \n Meya wa jiji hilo Jacob Frey aliyetangaza hali ya dharura aliitisha mkutano Ijumaa alfajiri na kujitetea kutokana na uamuzi wake kuwataka polisi kuondoka kutoka kituo hicho kwa ajili ya usalama wao.  \n “Mapema jana jioni baada ya kupata habari muhimu kutoka mkuu wa polisi Arradondo na baada ya kuzunguza nae mara kadhaa kuhusu hali inavyoendelea katika kituo hicho cha polisi ilidhihirika wazi kwamba kuna kitisho cha kweli kwa usalama wa polisi sote na raia na ilikua muhimu kuchukuwa uamuzi kuwaondoa. Jengo hilo hauwezi kuwa muhimu zaidi kuliko maisha ya maafisa na raia,” amesema meya Frey \n Frey aliendelea kusema ingawa kuna uchungu na hasira, jambo ambalo anafahamu fika, lakini haikubaliki ghasia na wizi kuendelea. Anasema majengo hayo na maduka ni mahala wakazi wa mji huo wanayahitajia sana.  \n Hata hivyo wakazi wa mji huo wamekuwa wakieleza hasira zao, baadhi wakifahamu yanaotokea lakini wengine wengi wakidai wamechoshwa na unyanyasaji wa polisi na lazima hatua zichukuliwe. \n George Farmah mwandamanaji mjini Minneapolis anasema ghasia hizo zinabidi kuwa ni funzo. \n "Tumejaribu kwa njia ya amani, tumejaribu kupiga goti, lakini hakuna kilichobadilika. Hivi sasa haya yanatokea, mara nyingine, polisi akijaribu kufanya jambo lolote atafikiria kwanza mara mbili," amesema Farmah. \n Rais Donald Trump katika ujumbe wa Tweet Alhamisi usiku, alishambulia uongozi wa mji huo wa Minneapolis kwa kushindwa kurudisha utulivu na kutishia kupeleka walinzi wa usalana au jeshi. \n Aliandika “siwezi kukaa kimya na kuona yanayo tendeka katika mji muhimu wa Marekani wa Minneapolis. Ukosefu wa uongozi. Ikiwa meya wa mrengo mkali wa kushoto hawezi kukabiliana na matatizo yake basi nitapeleka walinzi wa usalama wa taifa kufanya kazi inayohitajika.” \n Mbunge anaewakilisha jimbo hilo katika bunge la Marekani Ilhan Omar anaendelea kutafuta njia ya uwiano na muelewano.  \n Anasema, “inavunja moyo kutizama kile kinachotokea usiku kutizama mji ukiteketea. Inasikitisha pia kufahamu kwamba hasira na tafrani inyowajaa watu rohoni hadi kufikia hali hii ya hatari. Kwa hivyo inabidi tutafute njia ya uwiano hapa. Inatubidi tuweza kuandamana kwa amani lakini pia kufanya kazi ili kila mtu amlinde mwenzake," amesema Omar. \n Maandamano yamefanyika pia katika miji mingine mikuu ya Marekani kuanzia Chicago, Los Angeles, New York, Columbus na kwengineko kudai haki itendeke na maafisa polisi waliohusika kukamatwa. \n Imetayarishwa na mwandishi wetu Abdushakur Aboud, Washington, DC.. ##
Bunge la Burundi Jumanne liliidhinisha uteuzi wa makamu rais na waziri mkuu, ambao walipendekezwa na rais mpya, Evariste Ndayishimiye. \n\nProsper Bazombanza kutoka chama cha UPRONA aliidhinishwa kama makamu rais kwa kura 91, huku wabunge wawili wakikosa kumuunga mkono na mmoja mmoja kutopiga kura \n Naye Alain-Guillaume Bunyoni, afisa mwenye cheo cha juu sana katika polisi ya taifa hilo, ambaye ni waziri wa usalama wa muda mrefu wa serekali inayoondoka madarakani, alipitishwa kwa jumla ya kura 94 za wabunge, kama Waziri mkuu mpya. \n Cheo cha Waziri Mkuu ni kipya, kwa mujibu wa katiba mpya ya Burundi. Katiba hiyo pia imeondoa cheo cha mmoja wa makamu wa rais, kwani katiba ya zamani ilitambua makamu wawili wa rais. \n Bazombanza aliwahi kuhudumu kama makamu wa kwanza wa rais chini ya uongozi wa rais wa zamani aliyefariki, Pierre Nkurunziza, kuanzia mwaka wa 2014 hadi 2015. \n Bunyoni yupo chini ya vikwazo vya Marekani na umoja wa ulaya kwa tuhuma za ukiukaji mkubwa wa haki za binadamu, wakati wa maandamano ya April 2015, ya kupinga muhula wa tatu wa Rais Nkurunziza. \n Wakati huo huo, habari ambazo hazijathibitishwa zinaeleza kwamba mwili wa rais wa zamani, Pierre Nkurunziza, utazikwa Ijumaa tarehe 26 katika mji wa Gitega, ulio takriban Kilomita sitini Mashariki mwa Bujumbura, kwa mujibu wa gazeti la New Times la Rwanda. \n Nkurunziza alikufa kutokana na kile serikali ilisema ni "shinikizo la moyo" licha ya kuwepo kwa tetesi kwamba huenda alikufa kutokana na maambukizi ya Corona. \n -Imetayarishwa na Patrick Nduwimana, VOA, Washington DC. ##
Rais wa zamani wa Afrika Kusini Jacob Zuma ameamua kuacha kufika kuhojiwa mbele ya tume ya serikali inayochunguza vitendo vya ufisadi. \n\nMawakili wa Zuma wamesema Ijumaa kuwa mteja wao anahisi kuwa amekuwa akihojiwa bila ya kutendewa haki.  “Mteja wetu kutoka mwanzoni ... amekuwa akichukuliwa kama mtu mwenye makosa,” amesema wakili wa Zuma, Muzi Sikhakhane. \n Rais huyo wa zamani ametoa maelezo wiki hii katika kile kinachoitwa tume inayotumika “na dola kwa maslahi ya watu fulani \n Raymond Zondo, anayeongoza jopo la majaji katika uchunguzi huo, amesema, “Tume hii haijapewa uwezo wa kuthibitisha kesi dhidi ya mtu yeyote, lakini imepewa uwezo wa kuchunguza na kuhoji juu ya baadhi ya tuhuma.”  Zuma amekanusha madai ya ufisadi dhidi yake, akisema alikuwa muhanga wa hujuma mbalimbali zilizoelekezwa kwake kumaliza kisiasa, kumvunjia heshima yake na kumuua. \n Zuma alishinikizwa kujiuzulu katika wadhifa wake wa urais mwaka 2018 na chama tawala cha ANC baada ya kuhusishwa na kashfa mbalimbali za ufisadi. \n Katika tukio moja, waendesha mashtaka walimtuhumu ametumia dola za Marekani milioni 20 za mfuko wa umma kuboresha makazi yake binafsi.. ##
Kesi ya Mkuu wa Utawala wa Rais wa Jamhuri ya Kidemokrasia ya Congo (DRC) Vital Kamerhe itasikilizwa na mahakama ya wilaya ya Kinshasa Mei 11 kwa mashtaka ya ulaji rushwa, ubadhirifu wa mali na utumiaji mbaya wa madaraka.  \n\nKamerhe anashtakiwa pamoja na mfanyabiashara mwenye asili ya Lebanon pamoja na mshauri mwengine wa rais kuhusiana na mradi wa sku 100 wa Rais Felix Tshisekedi. \n Kulingana na wakili wa Vital Kamerhe ni kwamba mahakama ilipokea rasmi mashtaka ya uchunguzi kutoka kwa waendesha mashtaka siku ya Jumatatu na ombi lao la kutaka kuachiliwa mteja wao kwa dhamani.  \n Khamere ambaye ni Mkuu wa utawala wa Rais Felix Tshisekedi ambaye yuko jela kwa siku 16 sasa, anakanusha tuhuma hizo kuhusiana na ubadhirifu wa mali kuhusiana na mradi wa ujenzi wa miundo mbinu na makazi ya watu wa mapato ya chini ulioahidiwa na Rais Tshisekedi kuanza katika siku 100 za mwanzo wa utawala wake.  \n Watu wengine wawili wanaoshtakiwa ni Jammal Sammih mfanyabiashara mwenye asili ya Lebanon aliyepewa kandarasi ya kujenga nyumba za watu wa tabaka la chini. \n Kesi ya pili inahusu kandarasi iliyopewa kampuni ya Trade Plus kuagizia dawa ingawa hiyo sio fani yake. Jumatano Waziri wa Elimu ya Juu Thomas Luhaka anasikilizwa na mahakama ya kukata rufaa kuhusiana na mradi huo wa siku 100 kwa vile alikuwa waziri wa miundo mbinu , ukarabati na kazi za umaa wakati wa kuzinduliwa mradi huo.  \n Imetayarishwa na Mwandishi wetu Abdushakur Aboud, Washington, DC.. ##
Kikundi cha nchi ishirini tajiri duniani (G-20) zinazitaka “nchi zote ulimwenguni, taasisi za kimataifa, na watu binafsi” kuchungia juhudi za mfuko wa kupambana na COVID-19, na wameweka lengo la kukusanya dola za Marekani bilioni 8. \n\nJukwaa la kimataifa linalozileta pamoja serikali na magavana wa mabenki kutoka nchi 19 na Umoja wa Ulaya, nchi za G-20 zimekwisha kusanya dola bilioni 1.9 hadi Ijumaa kwa taarifa yao. Saudi Arabia, ambayo inashikilia hivi sasa urais wa G-20, imechangia dola milioni 500. \n “Changamoto za kimataifa zinahitaji suluhisho la kimataifa, na huu ni wakati wetu wa kusimama pamoja na kusaidia mbio hizi za kutafuka chanjo na hatua za matibabu mengine kukabiliana na COVID-19,” Sherpa Fahad Almubarak anayeiwakilisha Saudi Arabia amesema. \n “Tunapongeza juhudi zilizopo za kuchangisha fedha kutoka ulimwenguni kote na tunasisitiza umuhimu wa kuziba pengo hili la upungufu wa fedha.” \n Uingereza inasema imefanya jaribio la kwanza la chanjo dhidi ya virusi vya corona kwa mwanadamu huko Ulaya. \n Watu wawili waliojitolea walipatiwa chanjo hiyo Alhamisi mjini Oxford ambapo timu ya Chuo kikuu hicho ilitengeneza chanjo hiyo katika kipindi chini ya miezi mitatu. Mamia ya watu wengine waliojitolea watapatiwa chanjo kwa ajili ya majaribio, na idadi kama hiyo pia itapatiwa chanjo ya ugonjwa wa uti wa mgongo ili kuweza kulinganisha matokeo ya chanjo hizo mbili. Waliojitolea hawajua ni chanjo ipi wamepatiwa. \n Jaribio la chanjo hiyo inatoa matumaini mapya wakati dawa ya kukinga virusi iliripotiwa haikuweza kupambana na virusi vya corona kwa wagonjwa nchini China. Katika jaribio la hapa na pale, Remdesivir, dawa iliyotengenezwa na taasisi ya Gilead Sciences yenye makazi yake California, haikuonyesha manufaa yoyote kwa wagonjwa wa COVID-19, na ilishindwa kupunguza uwepo wa virusi hivyo katika mfumo wa damu mwilini mwao.  \n Marekani imefanya jaribio la kwanza la chanjo hiyo mwezi Machi huko Seattle, Washington. Canada, Russia na nchi nyingine pia wanashughulika kutengeneza chanjo, lakini wataalam wanasema hata kama itapatikana inayofaa hivi karibuni, utengenezaji wa chanjo hiyo na usambazaji wake unaweza kuchukua mwaka mmoja au zaidi. \n Tafiti mbalimbali pia zinaonyesha dawa ya malaria hydroxychloroquine haiponyi virusi hivyo na pengine, ukweli ulivyo, inahatarisha maisha ya wagongwa wa COVID-19. \n Rais Donald Trump ameifagilia dawa hiyo kuwa inaponya “inabadilisha mchezo wote” katika kutibu maradhi hayo. Alhamisi, alikanusha kuwa amebadilisha maoni yake juu ya dawa hiyo. \n "Kumekuwa na matokeo mengi mazuri ya dawa hiyo, na pengine mengine sio matuzi, hilo sifahamu. Nimesoma tukio moja tu," Trump alisema katika mkutano wake na waandishi wa habari wa kila siku.. ##
Uzinduzi wa chombo cha anga za juu kinachomilikiwa na kampuni ya Space X, uliokuwa unasubiriwa kwa hamu na baadhi ya Wamarekani, uliahirishwa ghafla Jumatano alasiri kutokana na hali mbaya ya hewa. \n\nSpaceX, kampuni ya kibinafsi inayomilikiwa na mfanyabiashara bilionea, Elon Musk, ilikuwa imetoa chombo chake cha roketi, kwa mamlaka ya Marekani ya kuratibu safari na shughuli za anga za juu NASA, ili kusafiri hadi kwenye kituo cha kimataifa cha anga za juu, kikiwa kimewabeba manahodha wawili wa Marekani, ambao ni wataalam wa safari za anga za juu. \n Mipango ya Uzinduzi huo ilisitishwa takriban dakika 17 kabla ya roketi hiyo kuruka kutoka kituo cha Kennedy Space Center, jimbo la Florida. \n Hii ingekuwa mara ya kwanza kwa chombo kama hicho kurushwa kutoka kituo cha kurushia roketi hapa Marekani, kwa kipindi cha miaka tisa. \n Maafisa wa NASA walisema Jumatano kwamba jaribio lingine la kurusha chombo hicho litafanyika siku ya Jumamosi wiki hii. \n Awali, roketi nyingi ambazo zimekuwa zikienda kwenye kituo cha kimataifa cha anga za juu, zikiwa ni Pamoja na zile za Marekani, zimekuwa zikiondoka kutoka vituo vya Russia. \n Rais Donald Trump alikuwa mmoja wa maafisa wa ngazi ya juu wa serikali waliohudhuria uzinduzi huo ambao ulioahirishwa.. ##
Waziri Mkuu wa Israeli Benjamin Netanyahu ametangaza Alhamisi nchi yake itashirikiana na Umoja wa Falme za Kiarabu (UAE) katika vita dhidi ya virusi vya ukimwi licha ya kwamba hakuna uhusiano wa kidiplomasia kati ya nchi hizo mbili.  \n\nNetanyahu amesema ushirikiano huo utakuwa katika nyanja za utafiti, maendeleo na teknolojia, jambo ambalo anasema litaweza kuimarisha huduma za afya katika kanda zima. \n Waziri mkuu huyo hakutoa maelezo zaidi lakini alisema ushirikaino huo utatangazwa rasmi na mawaziri wa afya wa nchi hizo mbili baada ya mawasiliano ya kina mnamo miezi michache iliyopita. \n Tangazo lake Netanyahu linatolewa siku chache tu kabla ya Israel kutekeleza nia yake ya kukalia maeneo kadhaa ya Ukanda wa Magharibi na bonde la Jordan. \n Mpango huo unaoungwa mkono na Marekani umewakasirisha sana Wapalesina na kulaaniwa vikali na jumuia ya kimataifa  \n Siku ya Jumatano viongozi wa Umoja wa Mataifa, Ulaya na nchi za Kiarabu. wameionya Israeli kutusu mpango huo ambar utakuwa pigo kubwa kwa amani ya Mashariki ya Kati.. ##
Ripoti ya uchunguzi wa mwendesha mashtaka maalum Robert Mueller juu ya Russia kuingilia kati uchaguzi mkuu Marekani, na iwapo imeshirikiana na maafisa wa kampeni wa Trump, inaingia Alhamisi katika hatua mpya. \n\nUchunguzi huu ni moja ya habari kubwa zilizoghubika vyombo vya habari katika miaka miwili ya urais wa Donald Trump. \n Ripoti hiyo ambayo baadhi ya vipengere vinavyo husiana na usalama wa taifa vitafunikwa kwa wino mweusi wakati ikikabidhiwa kwa Baraza la Wawakilishi. \n Mwanasheria Mkuu William Barr anatarajiwa kutoa ripoti Alhamisi kwa umma mubashara kupitia vyombo vya habari na kutoeleza baadhi ya masuala ambayo ni nyeti kwa usalama wa taifa. \n Baadae Mueller atatuma nakala ya ripoti hiyo kwenye Baraza la Wawakilishi na itawekwa pia katika mtandao.  \n Mwenyekiti wa Kamati ya Sheria ya Baraza la Wawakilishi, Mdemokrat  Jerrold Nadler amesema mambo “yanajieleza yenyewe mwanasheria mkuu alichukua hatua za kufupisha taarifa hiyo na kuchagua mambo anayotaka katika barua yake aliyotuma kwenye bunge la Marekani Machi 24."  \n Aliongeza kusema kuwa : "Pili alizuia baadhi ya mambo yalioandikwa na mwendesha mashtaka maalum yaliotakiwa kuwasilishwa mbele ya umma." \n Pia amedai kuwa jambo la tatu aliiambia White House juu ya ripoti hiyo kabla ya kupeleka nakala bungeni jambo liliowasaidia kuandaa majibu kwa ajili ya rais.” \n Imetayarishwa na mwandishi wetu, Washington, DC.. ##
Idadi ya wahamiaji wa Afrika waliokamatwa na maafisa wa forodha katika mpaka wa Marekani imeongezeka, kutoka chini ya watu mia moja katika miaka iliyopita kufikia zaidi ya mia sita katika wiki chache zilizopita. \n\nKikundi hicho ni sehemu ya kikundi kidogo lakini inaongeza idadi ya wahamiaji kutoka nchi nyingine mbali na Mexico na Amerika ya Kati wanaovuka na kuingia kusini mwa Marekani bila kibali. \n Wakati wengi wa watu ambao wanakamatwa na walinda doria mpakani Marekani katika mpaka wa Marekani na Mexico wanatokea Mexico, El Salvador, Guatemala na Honduras, wahamiaji kutoka nje ya nchi hizo idadi yao ni asilimia 4.3 ya jumla ya wahamiaji 303,916 waliokamatwa katika mwaka 2017, na asilimia 6.8 ya jumla ya wahamiaji 593,507 waliokamatwa kufikia mwaka 2019, kulingana na takwimu za serikali. \n Wahamiaji kutoka Afrika \n Kuanzia mwezi Mei, maafisa wa Forodha na Ulinzi wa Mpakani wa Marekani (USCBP) katika sekta moja huko Texas walikutana na vikundi vikubwa kadhaa vya wahamiaji, vikiwa na zaidi ya watu 100 kutoka nchi za Afrika, ikiwemo Jamhuri ya Congo, Jamhuri ya Kidemokrasia ya Congo, Somalia, Niger, Nigeria Angola na Cameroon. \n “Pengine kwa zaidi ya miezi mitatu au minne iliyopita, tumeshuhudia ongezeko la wahamiaji kutoka bara la Afrika… na hili linaendelea kuwa ni tatizo kwetu,” Raul Ortiz, mkuu wa USCBP wa sekta ya Del Rio, ameiambia VOA. \n Katika mwaka wa 2018, raia kutoka nchi hizo hizo zilizoorodheshwa awali 67 kati yao walikamatwa katika eneo lote la mpaka wa Marekani na Mexico, ukilinganisha na wengine 640 waliokamatwa katika wiki za hivi karibuni, kwa mujibu wa takwimu zilizotolewa na USCBP na takwimu zilizopatikana kutoka ofisi ya Ortiz wiki iliyopita. \n “Kitu kimojawapo kati ya vingine tunachofahamu ni kuwa wahamiaji hawa wengi wao wamekuwa wakisafiri kwa muda sasa – kati ya miezi minne na sita, Imesema Ortiz. Kwa sababu zozote zile, iwe niau makundi yanayofanya biashara haramu ya kusafirisha binadamu, imewaleta watu hao katika maeneo yetu ya uwajibikaji. Na hivyo tunaanza kuona na kukutana nao ndani na sehemu za mto wa nchi hii ambazo tunafanya doria.” \n Ofisi ya Forodha na Ulinzi wa Mpakani ya Marekani inasema kuwa moja ya kikundi cha kwanza kilichoingia Marekani Mei 30 cha watu 116 kati yao 80 walikuwa wanatokea Congo, 35 Angola na mmoja Cameroon. \n Siku ya pili yake, ofisi hiyo iliweka picha ya video ambayo ni rangi nyeusi na nyeupe ikionyesha kikundi kikivuka maji yenye urefu wa kufikia mapajani, baadhi ya watu wazima wakiwa wamewabeba watoto juu ya mabega yao. \n Wasafiri katika makundi ya kifamilia \n Takriban raia wa Africa wote waliokamatwa wamesafiri katika makundi ya kifamilia, Ortiz ameiambia VOA. \n Kuwasili kwao kumesadifu wakati ambapo Marekani inakabiliana na idadi inayoongezeka ya wahamiaji haramu wanaovuka mpaka mwaka 2019, inayohamasishwa na shinikizo kwa familia hizo kuingia nchini na watoto wao wadogo. \n Wakiwa na uzoefu wa kukutana zaidi na wanaozungumza lugha za kihispania na lugha asili za Amerika ya Kati, kuwasili kwa wanaozungumza Kifaransa na Kireno kutoka nchi za Kiafrika imefanya wafanyakazi na maafisa wa eneo kuanza kutafuta wakalimani. \n Jiji la San Antonia katika Jimbo la Texas, karibu na mpaka wa Marekani na Mexico, lilitoa ombi kwa wanaozungumza Kifaransa kujitokeza na wiki iliyopita ilikuwa inapeleka wafanyakazi hao mpakani. \n “Kumekuwa na wimbi kubwa la wahamiaji kuanzia jana [Jumatano] na wanaendelea kuingia, na tumeambiwa tutarajie wengine wengi,” amesema Christina Higgs, msemaji wa taasisi ya Catholic Charities San Antonio. \n Wahamiaji zaidi wako njiani \n Ortiz amesema pia kuwa sekta yake ya mpakani inategemea wahamiaji zaidi kuwasili, “hivi upande wa kusini wako wanaosubiri kuingia,” taarifa za kiintelijensia zimesema. \n Hata hivyo sababu hasa za kuongezeka wanaovuka mpaka kutokea nchi za Kiafrika hazieleweki, hali ya machafuko ya kisiasa na vita katika nchi hizo kadhaa wanakotokea zinachangia. Kwa upande wa DRC, vita vya wenye kwa wenyewe vimesababisha watu milioni 4.5 kukimbia makazi yao ndani ya nchi na wengine takriban 800,000 kukimbilia nchi nyingine za Kiafrika, kwa mujibu wa Shirika la Wakimbizi la UN. \n Na zaidi ya hilo, mwaka 2017 katazo la Wasomali kusafiri kuja Marekani lililotolewa na Marekani lilipelekea kupungua sana idadi ya visa zinazotolewa kwa wahamiaji na za wale wasiokuwa wahamiaji. Kupokelewa kwa wakimbizi ambao kwa miaka mingi walikuwemo maelfu ya Wasomali, idadi imepungua sana chini ya utawala wa Trump, ikiwa baadhi ya wasafiri hawana njia yeyote ya kuingia Marekani.. ##
Bunge la Tanzania limemvua ubunge mwanasiasa wa upinzani Tundu Lissu wa chama cha Chadema kwa sababu ya kukosa vikao vya bunge bila taarifa na kutowasilisha taarifa rasmi kuhusu mali na madeni aliyokuwa nayo. \n\nUamuzi huo ulitangazwa na Spika wa bunge, Job Ndugai, katika hotuba yake ya kufunga kikao cha bajeti cha bunge la Tanzania. \n Ndugai alisema kanuni za katiba ya nchi zinataka mbunge huyo anayewakilisha jimbo la Singida Mashariki kupitia Chadema avuliwe ubunge kwa kutotimiza masharti ya kuendeleza ushiriki wake katika shughuli za bunge. \n Ndugai amesema mwenyekiti wa tume ya taifa ya uchaguzi Tanzania ametumiwa taarifa rasmi kuelezea kuwa kuanzia hivi sasa Lissu amejiondoa ubunge na kiti chake cha ubunge kipo wazi. Hii ina maana Tume ya Uchaguzi, Tanzania, inaweza kuandaa uchaguzi mdogo kuziba nafasi hiyo. \n Tundu Lissu ambaye alikuwa kiongozi wa upinzani bungeni kuanzia 2015 alikwenda nje ya nchi tangu aliposhambuliwa kwa bunduki nyumbani kwake mjini Dodoma Septemba 2017. \n Mara baada ya kunusurika katika shambulizi hilo Lissu alisafirishwa hadi Nairobi, Kenya kwa matitabu ya dharura na baadaye nchini Ubelgiji ambako amekuwa akipata matibabu kwa miezi kadha sasa. \n Mwanzoni mwa mwaka 2019 Tundu Lissu akiwa ameanza kupata nafuu kubwa alitembelea nchi kadha ikiwa ni pamoja na Uingereza, Marekani na kuilaumu serikali ya Tanzania kwa kushindwa kupata ufumbuzi kuhusu shambulizi dhidi yake. \n Mwanasisasa huyo pia alitangaza mwezi uliopita kuwa anapanga kurejea nchini Tanzania Septemba mwaka huu, miaka miwili tangu kunusurika shambulizi la kutaka kumuua. \n Imetayarishwa na mwandishi wetu Washington, DC. ##
Kesi hiyo ni ya mtoto raia wa kongo aliyewasili Uganda siku ya Jumapili na familia yake na amewekwa eneo maalum ndani ya hospitali mjini Kasese iliyopo kwenye mpaka wa magharibi wa Uganda na Jamhuri ya kidemokrasia ya kongo-DRC \n\nWizara ya afya nchini Uganda imethibitisha kwamba mtoto wa kiume mwenye umri wa miaka mitano amepimwa na kupatikana na virusi vya Ebola ikiwa ni mara ya kwanza kwa virusi hivyo kuenea kuvuka mipaka ya kitaifa wakati wa kile ambacho kinaonekana kuwa mlipuko wa pili mkubwa kutokea katika historia ya ugonjwa huo. \n Mtoto huyo raia wa kongo aliwasili Uganda siku ya Jumapili na familia yake na amewekwa katika eneo maalum ndani ya hospitali mjini Kasese iliyopo kwenye mpaka wa magharibi wa Uganda na Jamhuri ya kidemokrasia ya kongo-DRC. \n Habari hizo ni pigo kwa wafanyakazi wa afya Kongo ambao wamekuwa kwa miezi kadhaa wakipambana kuzuia kusambaa kwa virusi vya Ebola kutoka nchini Kongo ambako kuna zaidi ya watu 2,000 waliorodheshwa kuwa wameambukizwa virusi hivyo katika muda wa miezi 10 iliyopita na takribani watu 1,400 kati yao wamefariki. \n Wizara ya afya na shirika la afya dunia wameshapeleka timu ya dharura hadi Kasese kuwapima watu wengine ambao huwenda wako katika hatari ya kuambukizwa na kufuatilia kwa karibu matukio katika mji huo.. ##
Rais wa Marekani Donald Trump Jumanne usiku anatarajiwa  kutoa hotuba yake yake ya pili ya hali ya kitaifa. \n\nHaya yanajiri siku chache tu baada ya mvutano kati ya White House na bunge kuhusu fedha za ujenzi wa ukuta na kupelekea kufungwa kwa baadhi ya idara za serikali kuu kwa muda mrefu Zaidi, katika historia ya Marekani. \n Trump anatarajiwa kutoa hotuba hiyo mbele ya baraza la wawakilishi pamoja na Seneti. \n Hotuba ya mwaka huu imekuja siku chache baada ya kufunguliwa tena kwa baadhi ya idara za serikali kuu, hatua iliyosababishwa na malumbano kati ya rais na baadhi ya wabunge kuhusu fedha za kujenga ukuta kwenye mpaka wa Mexico. \n Kufungwa huko kulisababisha kuahirishwa kwa tarehe ya kulihutubia taifa. \n Haya yanajiri huku tarehe iliyowekwa rasmi (Februari 15) ya kutatua mgogoro uliopo, ikikaribia. \n Pande zote mbili -Wademokrat na Warepublican - zimekuwa zikijaribu kutafuta mwafaka kuhusiana na suala hilo huku baadhi ya wakosoaji wa Trump wakisema kwamba ni sharti kiongozi huyo alegeze msimamo aliouchukua ili kusuluhisha mzozo uliopo kuhusu sera za uhamiaji. \n Trump ameashiria nia yake ya kuifunga tena serikali au kutoa amri ya kiutendaji na kutangaza hali ya hatari, ili kupata fedha za kugharamia ujenzi wa ukuta huo.. ##
Kuna kila dalili kwamba Korea Kaskazini inawezekana imeanza kutayarisha kurusha makombora angani, idhaa ya National Public Radio imeripoti. \n\nKituo hicho cha Marekani kimesema kuwa uchambuzi wa picha za satellite wa kituo cha Sanumdong karibu na Pyongyang unaonyesha harakati za malori, magari madogo, treni na vifaa vya ujenzi. \n “Iwapo utaunganisha yote hayo yanayoendelea, inadhihirisha kuwa inalingana na pale Korea Kaskazini inapokuwa katika mchakato wa kutengeneza kombora,” amesema Jeffrey Lewis, mtafiti katika Chuo kinachotoa mafunzo ya Kimataifa cha Middlebury, California. \n Lewis amefanya uchunguzi wa picha, zilizokuwa zimetumwa na DigitalGlobe, kampuni ya Kimarekani inayotoa huduma ya kusambaza picha za angani na ardhini. \n Hatua hii mpya imekuja wakati Rais wa Marekani Donald Trump akisema atakuwa “amesikitishwa sana” iwapo Korea Kaskazini itaanza tena kufanya majaribio ya silaha za nyuklia baada ya mkutano wake wa hivi karibuni na kiongozi wa Korea Kaskazini, Kim Jong-un. \n Trump aliwaambia hayo waandishi wa habari Ijumaa wakati akijiandaa kusafiri kuelekea Alabama kushuhudia uharibu uliletwa na dharuba ya upepo mkali katika eneo hilo. Alisema kuwa kwa kiwango kikubwa ameweza kuboresha uhusiano kati ya Marekani na Korea Kaskazini hivi sasa akitumikia wadhifa wake wa urais. \n “Angalia, nilipoingia madarakani,” amesema, “chini ya uongozi wa Obama, Korea Kaskazini ilikuwa ni balaa. Ilikuwa mnaelekea vitani, wananchi, iwapo mnajua hilo au hapana. … Nilikuwanimeachiwa matatizo.” \n Aliendelea kusema, “ Hivi sasa hakuna tena majaribio ya nyuklia, hakuna chochote kile. \n Lakini tusubirini tuone kitu gani kitatokea, lakini nitasikitishwa sana nikiona kuna majaribio ya nyuklia.". ##
Zoezi la kuwakagua raia wa Kenya walioingia katika kumbukumbu za shirika la Umoja wa Mataifa linaloshughulikia wakimbizi, UNHCR, imeanza katika kambi ya wakimbizi ya Dadaab. \n\nKwa mujibu wa serikali ya Kenya zaidi ya wa Kenya elfu 40 walijisajili kama wakimbizi ilikupokea msaada wa chakula , dawa na hata elimu baada ya maeneo ya kaskazini mashariki mwa kenya kukumbwa na tishio la baa la njaa . \n Miaka ya 90 baada ya baa la njaa kulikumba eneo la kaskazini mashariki mwa Kenya raia wengi wa Kenya walijiingiza kuwa wakimbizi baada ya UNCHR kuwasajili katika kambi ya Dadaab. . \n Ukosefu wa chakula ni tishio la magonjwa na elimu. Raia hawa pia walikuwa wananyemelea fursa ya kupata uraia katika mataifa ya magharibi na hivyo wazazi wengi ambao ni raia wa kenya walijisajili kama wakimbizi. \n Asha Shurie Abdi mkazi wa Dadaab ni miongoni mwa wazazi waliosajili wanawe kama wakimbizi ili kunufaika na yale wakimbizi wanayostahili kupokea kama msaada. \n Shurie hakujua maisha ya wanawe yangebadilika kuwa ni wakimbizi, uamuzi amabo umewanyima wanawe kupata stakabadhi muhimu kama vile kitambulisho na hata kukosa kazi licha ya kumaliza chuo kikuu \n Siyo tu familia hiyo ni zaidi ya raia elfu 40 ni wakimbizi licha ya wao kuwa ni Wakenya. \n Wakati zoezi la kuwa ondoa katika data ya UNCHR ilipoanza mjini dadaab maelfu walijitokeza idadi kubwa ikiwa ni wanawake na vijana . \n Abdullahi Mohamed yuko mbio kumsaidia mkewe raia wa Kenya ila yupo katika kumbukumbu za usajili wa wakimbizi wa UNHCR. \n Mohamed anasema kabala ya kumuoa , mkewe alikuwa anajaribu bahati yake kusaka maisha mazuri ughaibuni \n Kwa mujibu wa naibu kamishan eneo la dadaab Hussein Abdirahman anasema zoezi litachukua muda mrefu kutambua wakenya halisi \n Naibu Kamishna huyo amesema waliofikia kutoka katika kumbukumbu za UNHCR walilazimika kuwaleta wazazi wao walio na vitambulisho vya kenya, viongozi wa maeneo wanayotoka ilikutambua iwapo wanasema ukweli . \n “Ukweli ulianza kuzama kwa wakazi wa dadaab baada ya serikali kupanga kufunga kambi ya Dadaab na huduma kama hospitali, shule na shamba kukabidhiwa serikali ya Kenya na zoezi la kurudi somalia likaanza ....... kilichosalia sasa kwa wakzi hao ni kusubiri iwapo matokea yatathibitisha wao ni Raia wa Kenya. \n   \n Imeandaliwa na Mwandishi wetu Huba Abdi, Kenya. ##
Zaidi ya watu milioni 1 nchini Kenya wako katika hatari ya kukabiliwa na baa la njaa kufuatia kile serikali ya nchi hiyo inachokitaja kuwa kutokuwepo kwa mvua ya kutosha. \n\nSerikali ya Kenya imeeleza kuwa imetoa shilingi bilioni mbili za ziada kuwapa wakenya wapatao laki nane chakula na maji katika majimbo kumi na matatu yanayokabiliwa na baa la njaa. \n Takriban majimbo kumi na matatu yamejikuta katika hatari ya kukabiliwa na baa hilo la njaa. Mwandishi wetu anaeleza kuwa maeneo hayo ni Turkana, Baringo, Pokot Magharibi, Marsabit, Wajir, Kilifi, Tana River, Samburu, Makueni, Isiolo, Mandera,Kajiado, Kwale na Garissa. Kati ya haya ni Turkana, Pokot Magharibi na Marsabit ambayo yameathirika zaidi. \n Serikali yalaumiwa \n Viongozi kutoka majimbo haya wanaeleza kusuasua kwa serikali kuu na zile za majimbo katika kukabiliana na janga hilo la njaa. \n Ripoti hizo zimeikumbusha serikali ya Kenya ambayo kuna madai ya kuwa imepuuzilia mbali tishio hilo la njaa na kuzitajia kuwa zenye uvumi tu huku ikisisitiza kuwa havipo viashiria vyovyote vinavyoonesha kuwa Kenya huenda ikajikuta katika hali mbaya zaidi. \n James Oduor, Afisa mkuu mtendaji wa halmashauri ya Usimamizi wa Kudhibiti Ukame nchini Kenya anaeleza kuwa vifo hivyo vilisababishwa na maradhi mengineyo. \n Serikali yafafanua kuhusu njaa \n James Oduor amesema : “Ni kweli vifo vipo lakini ripoti ambayo tumeipata katika maeneo yaliyotajwa haihusishi vifo hivyo na athari ya balaa la njaa. Vifo hivyo vinaoanishwa na maradhi mengine yasiyohusikana na balaa la njaa. Kwa ufahamu wetu hatuna ripoti ya vifo sampuli hiyo.” \n Wakati halmashauri hiyo inaeleza kuwa zipo juhudi za kutosha kuondosha hatari kama hiyo, serikali ya Kenya imetangaza mfuko wa ziada wa shilingi bilioni mbili kuwanusuru Wakenya wanaokabiliwa na baa hilo. \n William Ruto \n Naye Makamu wa Rais wa Kenya William Ruto baada ya kukutana na mawaziri wanne-Eugene Wamalwa wa Ugatuzi, Mwangi Kiunjuri wa Kilimo, Simon Chelugui wa Maji na Waziri wa Hazina ya Kitaifa Henry Rotich, ameeleza kuwa serikali ya Kenya imekuwa ikiweka mikakati ya kudhibiti ukosefu wa chakula. \n Ruto amesema :“Serikali ya Kenya imeamuru kuwasilishwa kwa shilingi bilioni mbili kuanzia wiki hii kutumika kuhakikisha visima vya maji vinajengwa,kupatikana kwa chakula cha kutosha kupitia wizara ya ugatuzi na kufanikisha juhudi za kufikisha chakula hicho kwa watu wanaoathirika kupitia wizara ya kilimo.” \n Mlipuko wa magonjwa \n Kando na kuwepo kwa uhaba wa mvua nchini Kenya, halmashauri ya usimamizi na udhibiti wa ukame, inaeleza kuwa baa la njaa pia limesababisha magonjwa kwa mifugo, uvamizi wa wadudu mashambani na vile vile kuwepo kwa vita vya ndani kwa ndani kati ya jamii za wafugaji katika maeneo yenye ukame. \n Hata hivyo, idara ya utabiri wa hali ya hewa imeeleza kuwa maeneo mengi nchini Kenya, yataanza kupokea mvua mwezi wa Aprili 2019 na hali hiyo inatarajiwa kufuta athari iliyopo ya baa la njaa kufuatia kipindi kirefu cha kiangazi kilichoshuhudiwa maeneo mengi nchini Kenya. \n Novemba mwaka jana, serikali ilieleza kuwa shilingi bilioni 167 zitahitajika kutekeleza mpango unaolenga kuwezesha upatikanaji wa chakula cha kutosha kufikia mwaka 2027. \n Imetayarishwa na Mwandishi wetu, Kennedy Wandera, Kenya.. ##
Rais wa Uganda Yoweri Museveni amesema kwamba huenda uchaguzi mkuu nchini humo ukaahirishwa iwapo janga la virusi vya Corona litakuwa halijadhibitiwa. \n\nKatika mahojiano na televisheni ya kibinafsi nchini Uganda NBS, Museveni amesema kwamba "itakuwa hatua ya Mwenda wazimu kuandaa uchaguzi mkuu wakati kuna janga la virusi vya Corona." \n Amesema iwapo maambukizi hayo hayatakuwa yamedhibitiwa kufikia mwezi Julai mwaka huu, itabidi mipango ya kuandaa uchaguzi mkuu uliopangwa februari mwaka ujao, itathminiwe upya. \n Wagombea 24 wametangaza nia yao ya kuwania urais nchini Uganda. \n Kabla ya mlipuko wa virusi vya Corona, wagombea hao walikuwa wameanza mikutano na wafuasi wao mashinani, kujitayarisha kwa uteuzi na tume ya uchaguzi. \n Mikutano hiyo imesitishwa. \n Miongoni mwa waliotangaza nia ya kugombea urais ni mwanamziki ambaye pia ni mbunge Robert Kyagulanyi, maarufu kama Bobi Wine, anayeonekana kama mpinzani mkuu wa rais Yoweri Museveni ambaye ametawala Uganda tangu mwaka 1986. \n Baadhi ya wagombea wa urais wamekamatwa na kufunguliwa mashtaka mablimbali mahakamani, akiwemo Bobi wine, aliyefunguliwa mashtaka ya kupanga njama za kuipindua serikali yake Museveni. \n Generali Henry Tumukunde, ambaye pia alitangaza mipango ya kuwania urais, ameachiliwa kwa dhamana wiki hii, baada ya kufunguliwa mashtaka ya kupanga kuipindua serikali. \n Generali Tumukunde, ambaye alikuwa Rafiki wa karibu sana wa Museveni na hata kuwa waziri wa usalama, ameachiliwa baada ya kuzuiliwa kwa mda wa miezi miwili. \n Museveni amesema kwamba watu wanaochanganya siasa na njama za kutaka kupindua utawala wake ndio wanaokamatwa pekee. \n -Imetayarishwa na Kennes Bwire, VOA, Washington DC.. ##
Wajumbe katika mazungumzo ya kibiashara kati ya Marekani na China wanakutana kuendelea na mazungumzo kwa siku ya pili, Ijumaa, masaa machache baada ya ushuru wa Marekani dhidi ya bidhaa za China kuanza kutumika. \n\nMarekani imeongeza ushuru kwa bidhaa zinazoletwa kutoka China kati ya asilimia 10 hadi 25 ambazo zina thamani ya dola za Marekani bilioni 200 kutoka China, huku Naibu Waziri Mkuu wa China Liu He, na waakilishi wa Marekani wakianza mazungumzo kutafuta makubaliano. \n Liu He, anaongoza ujumbe wa China katika mazungumzo hayo yanayokabiliwa na vitisho vya kutofanyika baada ya utawala wa Trump kuishutumu Beijing kwa kuchukua hatua zinazorudisha nyuma yale yaliyokuwa yamefikiwa kati ya nchi hizo mbili hadi sasa. \n Utawala wa Trump una matumaini kwamba ushuru mpya utailazimisha China kubadilisha sera zake za kibiashara na hati miliki. \n Imetayarishwa na mwandishi wetu, Washington, DC. ##
Bunge la Israel mapema Alhamisi limepiga kura ya kuvunja na kuitisha uchaguzi wa pili wa haraka mwaka huu baada ya Waziri Mkuu Benjamin Netanyahu kushindwa kuunda serikali ya muungano. \n\nWabunge wamepiga kura 74 dhidi ya 45 na sasa uchaguzi mwingine utafanyika septemba 17. \n Netanyahu alikuwa na siku moja tu ambayo ni Jumatano, inayompa fursa ya kuunda serikali mpya baada ya kushinda uchaguzi wa Aprili 9. \n Netanyahu alitarajia kuunda serikali ya muungano ya chama chake cha kikonsavative cha Likud akishirikiana na mrengo mwingine wa kikonsavative unaongozwa na waziri wa ulinzi Avigdor Lieberman. \n Hata hivyo mashauriano yalivunjika baada ya Netanyahu na chama cha Orthodox kukataa wito wa Lieberman kwamba Wayahudi wenye msimamo wa kidini waingizwe kwenye jeshi la Israel sawa na vijana wengine wa Israel. \n Imetayarishwa na mwandishi wetu, Washington, DC. ##
Uamuzi wa Saudi Arabia Jumatatu kupunguza bei ya mafuta na kuogeza uzalishaji umezusha wasiwasi mkubwa katika masoko ya hisa kote duniani. \n\nMasoko ya fedha yaliporomoka Jumatatu, yakiburuzwa kutokana na wasiwasi wa bei ya mafuta na athari za uchumi zinazotokana na virusi vya corona vilivyoenea katika nchi zaidi ya 100. \n Bei ya mafuta ilishuka kwa asimilia 30 kutokana na kuendelea kutokuwepo makubaliano kati ya wazalishaji wakuu wa mafuta kupunguza usambazaji wa mafuta katika hali ya kupungua kwa mahitaji ya mafuta. \n Mkusanyiko wa mashinikizo hayo umepelekea soko la hisa nchini Japan kushuka kwa asilimia 5 Jumatatu, wakati soko la his la Hong Kong Hang Seng lilifunga biashara kwa kushuka kwa asilimia 4 na soko la hisa la Shanghai Composite Index likishuka kwa asilimia 3. \n Masoko ya Uingereza, Ufaransa na Ujerumani yote yameshuhudia kushuka kwa kiwango kikubwa kwa hisa siku ya Jumatatu, na hisa za siku za usoni kwa masoko ya Marekani yanaashiria kushuka kwa asilimia 5 yakielekea kufanya biashara Jumatatu. \n Wakati dunia ikishuhudia bei za hisa zikishuka wachambuzi wanasema hatua ya Saudi Arabia kupunguza bei hiyo itaathiri zaidi wazalishaji wengine wakuu Duniani ikwemo Marekani na Rashia. \n Uamuzi wa Saudi Arabia umechukuliwa baada ya Rashia mzalishaji wa pili mkubwa duniani wa mafuta kukataa pendekezo la umoja wa nchi zinazo safirisha mafuta kwa wingi duniani OPEC kupunguza uzalishaji wa mafuta baada ya bei ya mafuta kushuka. \n Kushuka kwa bei kutokana na mlipuko wa ugonjwa unaosababishwa na virusi vya corona. \n Nchi za Mashariki ya Kati na Asia zinatazamiwa kufuata hatua ya Saudi Arabia katika juhudi za kuihimiza Rashia kupunguza uzalishaji ili kupandisha bei ya mafuta. \n Imetayarishwa na mwandishi wetu, Washington DC.. ##
Rais aliyepinduliwa nchini Sudan Omar al-Bashir anashikiliwa hivi sasa katika jela yenye ulinzi mkali ya Kobar mjni Khartoum. \n\nSiku tano baada ya wanajeshi waliofanya mapinduzi kumuondoa Bashir , 75, madarakani na kumweka kizuizini nyumbani kwake. \n Shirika la habari la Reuters imeripoti kuwa familia yake nchini Sudan, Jumatano, imethibitisha kuwa Bashir alikuwa akishikiliwa chini ya ulinzi mkali katika kasri ya rais. \n Wakati huohuo vyombo vya habari vimeripoti kuwa waandamanaji bado Jumatano wanaendelea kupiga kambi nje ya makao makuu ya jeshi. \n Waandamanaji hao wanashinikiza kuundwa kwa serikali ya kiraia na kulitaka jeshi kukabidhi madaraka kwa amani. \n Imetayarishwa na mwandishi wetu, Washington, DC.. ##
Kiongozi wa Kanisa Katoliki duniani Papa Francis amewataka maaskofu nchini Thailand kuacha milango yao wazi kwa mapadri na kutangaza Injili kama walivyofanya wahuburi waliokuwa kabla yao. \n\n“Kueni karibu na mapadri wenu, na wasikilizeni na shirikianeni nao katika kila hali, hasa pale mnapowaona wamekatishwa tamaa au hawanashauku tena na kazi yao, hali ambayo ni jaribio ovu la shetani kuliko yote. \n Fanyeni hivyo siyo kama mnaotoa hukumu lakini kama mababa, na sio kama mameneja mnaowatuma, lakini kama kaka zao wakubwa wa kweli.” \n Francis alitoa hotuba katika Mkutano wa Maaskofu wa Asia katika eneo takatifu la Nicholas Bunkerd Kithamrung huko Sam Phran, kilomita 56 magharibi ya mji wa Bangkok.  Kundi kubwa wakiwemo waumini kutoka Vietnam, Cambodia na China walimkaribisha Papa mapema alipowasili kukutana na mapadri na wanafunzi wanaosomea upadri katika Parokia ya Mtakatifu Peter huko Jimbo la Nakhon Pathom. \n Francis alihitimisha siku ya sherehe hizo za ziara yake kwa Misa iliyokuwa imewakusudia vijana katika Kanisa la Bangkok. \n Francis ni papa wa pili kutembelea Thailand. Papa John Paul II, ambaye sasa ni Mtakatifu John Paul II, alikuwa wakwanza kuzuru nchi hiyo mwaka 1984.. ##
Rais wa zamani wa Ufaransa Jacques Chirac ameaga dunia akiwa na umri wa miaka 86. \n\nChirac alifariki mapema Alhamisi asubuhi akiwa na familia yake , mwanawe wa kambo ameliambia shirika la habari la Ufaransa, AFP. \n Marehemu Chirac alitumikia miaka miwili katika wadhifa wa urais wa Ufaransa na kuliongoza taifa lake kuingia katika sarafu moja ya Ulaya. \n Bunge la Ufaransa lilisimamisha shughuli zake kwa dakika moja kwa kunyamaza kimya ikiwa ni kumuenzi na kutoa heshima zao kwa kiongozi huyo.. ##
Mkuu wa Mkoa wa Dar es Salaam nchini Tanzania, Paul Makonda, amekitaka Chama Cha Mapinduzi (CCM) na vyama vingine vya siasa nchini, kuacha kumjadili Mbunge wa Singida Mashariki, Tundu Lissu (Chadema), kwa kuwa amekiri bado hajapona na hivyo hakumbuki chochote. \n\n“Siridhishwi na mjadala unaoendelea katika maeneo mbalimbali nchini kuhusu Lissu." amesema Makonda. \n Wakati anazungumza na gazeti la Nipashe, Ijumaa, jijini Dar es Salaam, Makonda alikuwa anajibu mjadala uliokuwa bungeni juu ya ziara ya Lissu Ulaya na Marekani hivi karibuni ambapo mbunge mmoja alidai kuwa Lissu anazurura na kuwa tayari ameshapona. \n Tundu Lissu mwezi Februari 2019, akiwa ziarani Marekani alidai kuwa siku aliyopigwa risasi ndio siku Rais Magufuli alikuwa akipokea ripoti ya makinikia.  "Na siku nashambuliwa masaa mawili kabla Rais alisema, huyu anayepiga kelele ni msaliti, tuko vitani na mtu anayetusaliti vitani wanajeshi huwa wanajua namna ya kumalizana (naye) huko," alieleza Lissu.  Mnadhimu huyo wa kambi ya upinzani bungeni pia alidai kuwa "kumbuka ripoti hiyo ilikuwa inakabidhiwa jijini Dar na Mkuu wa Mkoa alikuwa hayupo Dar, na naambiwa alikuwa Dodoma.  "Cha ajabu eneo ninaloishi hulindwana saa 24 na askari wenye silaha lakini walinzi hao hawakuwepo kabisa katika viunga vya Area D.  Lakini hao Polisi wanaotaka kunihoji mimi hawajawahi kumwita wala kumhoji Makonda akiwa kama mshukiwa," alisema Lissu.  Lissu pia ameuliza kwa nini mtu aliyesema anafaa kufa hajawai kuulizwa juu ya kauli yake.  Kadhalika Lissu amehoji kwa nini askari waliotakiwa kuwa lindoni hawajawai kuulizwa walikuwa wapi siku ya tukio na nani aliwapa amri waondoke. \n Makonda katika mahojiano na Nipashe alisema kuwa, kama Lissu hajapona, hawezi kurudi nchini kuwashukuru Watanzania na chama chake kilichomchangia fedha za matibabu. \n "Nawasihi wanasiasa, vyama vya siasa, hasa chama changu CCM na Watanzania wazalendo, kuacha kumjadili na kumlaumu Lissu kwa sababu yoyote ile kwa sababu ameshathibitisha kuwa bado hajapona vizuri," Makonda alisema. \n "Kama mgonjwa hajapona, ni wazi kuwa hawezi kukumbuka chochote, hawezi kurudi nchini kuwashukuru Watanzania na wananchi wake waliokuwa wakimwombea na kumtolea mchango. \n "Lakini pia ni wazi kuwa hakumbuki chochote kama alichangiwa na akapatiwa matibabu mjini Dodoma. Hawezi kukumbuka hata maombi aliyofanyiwa na viongozi wa dini.” \n Alidai kuwa wanasiasa na watu wanaomjadili na kumlaumu Lissu, hawapaswi kufanya hivyo kwa kuwa hana anachokumbuka kuhusu kilichomkuta na badala yake waendelee kumwombea arudi katika hali yake ya kawaida. \n Makonda alidai Lissu hawezi kufahamu madhara yanayoipata nchi kwa kile anachokizungumza anapokuwa mataifa mengine kwa kuwa bado hajapona vizuri. \n Alidai kuwa Watanzania ambao wataendelea kubishana na mbunge huyo juu ya kile anachozungumza, wataonekana wao ndiyo wenye matatizo. \n Makonda aliwataka wanasiasa na wadau wa maendeleo kujikita kujadili masuala ya maendeleo na kuhoji ahadi zilizotolewa na serikali kuhakikisha taifa linapiga hatua kubwa za kukuza uchumi wake. \n Alisema kuna miradi mikubwa inayoendelea nchini ikiwamo ya ujenzi wa reli ya kisasa (SGR) na mradi mkubwa wa kufua umeme (Stiegler's Gorge) ambayo inatakiwa kufuatiliwa kwa karibu na wananchi. \n "Wanasiasa na jamii wahoji utekelezaji wa miradi kama hii ya maendeleo badala ya kuendelea kupigia kelele suala Lissu ambaye bado yupo nje ya nchi kwa matibabu,” Makonda alisema. \n Kwa zaidi ya mwaka mmoja sasa, Lissu (51), amekuwa nje ya mipaka ya Tanzania akipatiwa matibabu kutokana na kushambuliwa kwa kupigwa risasi akiwa ndani ya gari lake nyumbani kwake Area D jijini Dodoma Septemba 7, 2017. \n Baada ya shambulio hilo, mtaalamu huyo wa sheria alipelekwa Hospitali ya Rufaa ya Mkoa wa Dodoma alikopatiwa matibabu ya awali kisha kuhamishiwa Hospitali ya Nairobi, Kenya na baadaye Ubelgiji. \n Imetayarishwa na Mwandishi wetu, Washington, DC. ##
Wamarekani weusi wanne waliokuwa hawana hatia ambao walituhumiwa kwa kosa la kumbaka msichana wa kizungu mwenye umri wa miaka 17 kusini mwa jimbo la Florida Marekani miaka 70 iliyopita familia zao ziliombwa radhi familia kwa niaba yao Ijumaa. \n\nCharles Greenlee, Walter Irvin, Samuel Shepherd na Ernest Thomas walikuja kujulikana kwa jina la Groveland Four. Wote wanne ni marehemu. Lakini ndugu wa familia hizo bado wako hai. \n Familia hizo zilihudhuria usikilizwaji wa shauri hilo ili kuwasafisha watu hao kutokana na tuhuma hizo, huko Tallahassee Ijumaa ambapo maafisa walipiga kura ya pamoja kuwaomba radhi watu hao wanne. \n “Kitendo hiki sahihi cha kuwaomba radhi hakijachelewa kabisa,” Gavana Ron DeSantis amesema katika tamko lake. “Naamini kuwa utawala wa sheria ndio jambo tukufu linalo iunganisha jamii. Wakati inapokanyagwa, sote tunaathirika. Kwa hawa vijana wanne maarufu kama Groveland Four, ukweli ulikuwa umefichwa.” \n Thomas aliuliwa na kundi lenye mhemuko muda mfupi baada ya tukio hilo 1949. \n Wengine watatu waliteswa na hatimaye kukiri makossa na kuhukumiwa na washauri wa mahakama ambao wote walikuwa ni wazungu. \n Shepherd alipigwa risasi na kuuliwa na mkuu wa polisi wa eneo ambaye alikuwa anapeleka kuhudhuria kesi iliyo kuwa inarudiwa tena. Greenlee na Irvin walihukumiwa kifungo cha maisha. \n Norma Padgett ambaye ilikuwa inadaiwa amebakwa, bado yuko hai. Yeye pia alihudhuria siku ya Ijumaa kikao hicho. \n “Mimi siyo muongo,” amesema kukiambia kikao hicho. \n Wachunguzi wa kujitegemea wamethibitisha kuwa watu hao ambao walihukumiwa bila ya ushahidi, wakati wa zama za uovu wa nadharia iliyojulikana kama Jim Crow nchini Marekani, walikuwa hawana hatia kutokana na tuhuma hizo. Zama hizo zilikuwa ni zenye sera za ubaguzi na ukandamizaji na pia ulikuwa unataka kuendelea utumwa. \n Devil In The Grove, ni kitabu kilicho andikwa juu ya kesi ya Groveland Four, na kushinda tuzo ya Pulitzer Prize mwaka 2013.. ##
Waandamanaji nchini Sudan wamechukua hatua kuwazuia wanajeshi kuwaondoa kwa nguvu waandamanaji wenzao waliopiga kambi nje ya Wizara wa Ulinzi. \n\nWalioshuhudia harakati hizo wanasema wanajeshi walikuwa wanajipanga kuingia katika eneo hilo kutoka sehemu tatu tofauti hii leo huku trekta zikiondosha mawe na vizingiti vilivyowekwa. \n Waandamanaji walishikana mikono na kufanya mduara kulizunguka eneo waliokuwa wamekaa waandamanaji ili kuwazuia wanajeshi kuingia. \n Wananchi hao wamekuwa wakihimiza kuwepo mageuzi ya mara moja ya utawala wa kiraia baada ya kupinduliwa Rais Omar al-Bashir wiki ilyiopita. \n Mamia ya waandamanaji walionekana wakielekea katika makao makuu ya Jeshi ili kuwaunga mkono wenzao na kuitikia wito wa Chama cha wataalam, SPA. \n Wakati hayo yakiendelea wanaharakati na serikali za nchi za Magharibi zinaendelea kuwahimiza wanajeshi kukabidhi madaraka kwa serikali mpya ya kiraia mara moja. \n Chama cha SPA kinalihimiza baraza la kijeshi lililokutana na wawakilishi wao na vyama vya kisiasa hapo Jumapili kukabidhi mara moja utawala kwa raia. \n Uingereza Marekani na Norway zimelihimiza pia baraza hilo la kijeshi na vyama vya kisiasa kuanza mazungumzo juu ya kipindi cha mpito cha nchi hiyo kuelekea utawala wa kiraia. \n Imetayarishwa na mwandishi wetu, Abdushakur Aboud, Washington, DC. ##
Mshukiwa wa mauaji ya halaiki nchini Rwanda, Felicien Kabuga, ambaye anashutumiwa kuwa mmoja wafadhili wakuu katika mauaji ya kiasi cha watu laki nane, alikamatwa Jumamosi karibu na mji mkuu wa Ufansa, Paris, baada ya kujificha kwa miaka 26, ilisema wizara ya sheria ya Ufaransa.  \n\nKabuga, mwenye umri wa miaka 84, alikuwa akitafutwa sana nchini Rwanda na Marekani ilitoa tuzo ya dola milioni tano kwa yeyote atakayefanikisha kukamatwa kwake. \n Mshukiwa huyo alikuwa akiishi kwa kutumia kitambulisho bandia kwenye viunga vya Paris, kulingana na wizara ya sheria ya Ufaransa.  \n Maafisa polisi wa Ufaransa walimkamata Kabuga Jumamosi alfajiri kwa saa za Ufaransa, wizara ilisema. \n Kabuga alifunguliwa rasmi mashtaka saba ya uhalifu mwaka 1997 ikiwemo mauaji ya halaiki, kitendo cha kushiriki mauaji ya halaiki na kuhamasisha wanamgambo kufanya mauaji ya halaiki. \n Yote hayo yanahusiana na mauaji ya halaiki Rwanda mwaka 1994, kwa mujibu wa Umoja wa Mataifa katika mahakama inayofuatilia uhalifu Rwanda-IRMCT. \n Mfanyabiashara huyo wa kabila wa Kihutu anashutumiwa kutoa fedha kwa wanamgambo ambao waliwauwa watu wa kabila la Watutsi na pia Wahutu wenye msimamo wa wastani wapatao laki nane katika siku 100 za mauaji mwaka 1994 nchini Rwanda. \n Serikali ya Ufaransa imesema amekuwa mafichoni kwa muda mrefu na kwamba, kwa wakati mmoja, aliishi nchini Kenya kisiri. \n -Imetayarishwa na Mkamiti Kibayasi, VOA, Washington DC. ##
Wizara ya Mambo ya Nje ya Marekani imemwekea vikwazo Mkuu wa Mkoa wa Dar es Salaam Paul Christian Makonda kwa madai ya kuhusika katika uvunjifu kamili wa haki za binadamu na tuhuma nyingine. Pia vikwazo hivyo amewekewa mke wake Makonda, Mary Felix Massenge. \n\nTaarifa iliotolewa Ijumaa na wizara ya mambo ya nje ya Marekani imeelezea tuhuma hizo ni uvunjaji wa haki za binadamu, ukandamizaji wa siasa za upinzani, ukandamizaji wa haki ya kujieleza na mikusanyiko, na kuwakandamiza watu ambao wanatengwa katika jamii. \n Wizara ya Mambo ya Nje inasema ina taarifa zakuaminika kuwa Makonda alihusika katika uvunjaji wa amani katika nafasi yake kama mkuu wa mkoa wa Dar es Salaam. \n Sheria ya Marekani inaagiza kuwa, katika hali ambayo Waziri wa Mambo ya Nje wa Marekani ana habari za kuaminika kwamba maafisa wa nchi nyingine wamehusika na ufisadi mkubwa au ukiukaji wa haki za binadamu, watu hao na wana familia wa karibu hawataruhusiwa kuingia nchini Marekani. \n Marekani inasema ina wasiwasi kwa kuendeleakukosekana uzingatiaji wa haki za binadamu na utawala wa sheria nchini Tanzania. \n Hii ni pamoja na hatua ya serikali ya Tanzania inayochukua kukandamiza uhuru wa kujieleza, uhuru wa kujiunga na chama, uhuru wa mikutano ya Amani; kulengwa kwa watu wanaotengwa na vyama vya upinzani vya siasa, na hatarisho la maisha ya watu.. ##
Polisi walifyatua gesi ya kutoa machozi na mipira ya maji ya moto kuwasambaratisha waandamanaji ambapo baadhi yao waliwarushia mawe polisi wa kutuliza ghasia \n\nWaandamanaji wanaovalia fulana za njano maarufu Yellow Vest huko Ufaransa walichoma moto tawi moja la benki na kuvunja maduka mjini Paris siku ya Jumamosi wakati maandamano yao ya kuipinga serikali yalipoingia mwezi wa nne. \n Tawi la benki ya Bangue Tarneaud liliwaka moto kabla ya wafanyakazi wa zimamoto kuwasili kwenye eneo na vituo viwili vya habari vilishika moto wakati moto mkubwa ulipowashwa mitaani. Polisi walifyatua gesi ya kutoa machozi na mipira ya maji ya moto kuwasambaratisha waandamanaji ambapo baadhi ya waandamanaji waliwarushia mawe polisi wa kutuliza ghasia na kuwasha magari moto mbele ya eneo lenye mnara maarufu mjini Paris la Arc de Triomphe. \n Polisi waliwakamata zaidi ya waandamanaji 80 hadi saa za mchana kwa huko wakati waandamanaji walipovunja maduka kuzunguka mtaa wa Champs Elysees na kuvamia mgahawa wa kifahari wa Fouquet.. ##
Rais wa Marekani Donald Trump alikuwa Texas Alhamisi, ambako alifanya mkutano wa kampeni katika Jiji la Dallas kutafuta kuungwa mkono katika jimbo ambalo hadi hivi karibuni lilikuwa linahisabiwa kuwa linawapigia kura Warepublikan. \n\nAkiwa mbele ya mkusanyiko wenye shauku kubwa, Trump alijisifia juu ya Uturuki ilivyofikia makubaliano ya kusitisha mapigano baada ya Marekani kusimamia hilo, ambapo Ankara ilikubali kusitisha kwa muda operesheni ya kijeshi huko Syria ili kuruhusu vikosi vya Wakurdi kurudi nyuma katika sehemu iliyo salama. \n “Turkey itakuwa na furaha, Wakurdi watakuwa na furaha, ISIS itakuwa na huzuni,” Trump alisema, akitumia jina la mkato la kikundi cha kigaidi cha Islamic State. \n Makubaliano hayo yalitangazwa Alhamisi na Makamu wa Rais Mike Pence baada ya kukutana na Rais wa Uturuki Erdogan huko Ankara. \n Kusitishwa kwa mapigano kumekuja wiki moja baada ya Trump kuondosha majeshi ya Marekani kutoka katika eneo linaloshikiliwa na Wakurdi huko kaskazini mwa Syria, kitu kilichompa fursa Erdogan kushambulia vikosi vya Wakurdi, YPG, na kuleta taharuki katika eneo, hali iliyosababisha wasiwasi wa kurejea tena wapiganaji wa kikundi cha Islamic State. \n Kwa jumla alikosolewa kwa uamuzi huo, hata na washirika wake wa Republikan, lakini Trump alikubali kuwa utaratibu aliyotumia siyo wa kawaida.. ##
Chama tawala nchini Uganda Jumatano kilimuidhinisha rais Yoweri Museveni kuwa mgombea wake wa urais katika uchaguzi wa mwaka 2021. \n\nUamuzi huo wa Chama cha National Resistance Movement – NRM – umekuja baada ya bunge kupitisha muswada mwaka 2017 ulioondoa kikomo cha umri wa urais kuwa miaka 75, uamuzi ambao umefunguliwa shauri katika mahakama ya kikatiba ya Uganda. \n Ni mara ya pili kwa bunge lenye wawakilishi wengi wa chama cha NRM kubadilisha katiba ya Uganda kumruhusu rais Yoweri Museveni kuongeza muda wake wa kukaa katika mamlaka baada ya kuondoa ukomo wa muhula wa urais mwaka 2005. \n Museveni amekuwa madarakani toka mwaka 1986 baada ya kuwa kiongozi wa waasi, na kwa kipindi chote utawala wake umekuwa ukishutumiwa kwa rushwa, uvunjifu wa haki za binadamu na huduma mbaya za kijamii. \n Kwa sasa Museveni ana umri wa miaka 74.. ##
Biashara kwenye masoko ya fedha duniani imekuwa katika hali mchanganyiko, wakati vipimo vya hisa kwenye masoko ya Asia yakisusua licha ya kuwepo habari njema za uchumi wa China. \n\nKipimo cha hisa cha Japan, Nikkei kilifunga biashara yake kikiwa juu kwa asilimia 0.2, wakati kile cha Taipei TSEC kilihitimisha mauzo yake kikiwa juu kwa asilimia 0.6. Vipimo vya biashara Hong Kong, Shanghai na Sydney vilikuwa viko kwenye wigo la mauzo hasi. \n Wawekezaji katika nchi hizi kwa namna fulani wanaonekana hawakuvutiwa na tangazo la Beijing, kuwa kiwango cha bidhaa zake zinazosafirisha nje kimeongezeka kwa asilimia 3.5 kuliko mwaka jana, ikiwa ni dalili nyingine kuwa uchumi wa dunia unafufuka kutokana na janga la virusi vya corona. \n Wakati huo huo biashara kwenye masoko ya Ulaya ilikuwa inaendelea kupanda, wakati kipimo cha hisa cha London FTSE kikiwa juu kwa asilimia 0.4 hadi asubuhi, nacho cha Paris CAC-40 kilipanda kwa asilimia 0.5 na kile cha, Frankfurt DAX kikiwa juu kwa asilimia 0.7.  \n Aidha, bei kwenye masoko ya mafuta zilikuwa zikiendelea kupanda Alhamisi, wakati bei ya kampuni ya West Texas Intermediate, ambayo ni kipimo cha soko la Marekani la mafuta ghafi pipa moja ikiuzwa kwa dola za Marekani 29.08, ikiwa imepanda kwa asilimia 0.3. Nayo bei ya kipimo cha kimataifa cha Brent haikubadilika ikiwa pale pale, yani dola 29.73 kwa pipa. \n Na katika vipimo vya biashara vya hisa za Marekani, Dow Jones, S&P 500 na Nasdaq hali haikuwa mbaya kutokana na bishara kuwa juu kwa asilimia 1.. ##
Msemaji wa baraza la mpito la kijeshi alieleza makundi mawili tofauti ya watu walioshukiwa kuhusika katika majaribio ya mapinduzi walikamatwa ambapo kundi moja lilikuwa na watu watano wakati jingine lilikuwa na zaidi ya watu 12 \n\nWatawala wa kijeshi wa Sudan walieleza Alhamis kwamba walizuia majaribio kadhaa ya mapinduzi na kwamba baadhi ya maafisa walikamatwa kufuatia ghasia zilizosababisha vifo wakati wa kuwatawanya waandamanaji walioweka kambi nje ya wizara ya ulinzi mjini Khartoum mwanzoni mwa mwezi huu. \n Msemaji wa baraza la mpito la kijeshi alieleza kuwa makundi mawili tofauti ya watu walioshukiwa kuhusika katika majaribio ya mapinduzi walikamatwa. Aliongeza kuwa kundi moja lilijumuisha watu watano wakati kundi jingine lilikuwa na zaidi ya watu 12. \n Baraza la jeshi lilichukua madaraka kwa njia ya mapinduzi yaliyotokea April 11 wakati maafisa wa jeshi walipomuondoa madarakani na kumkamata Rais wa zamani wa Sudan, Omar al-Bashir baada ya maandamano ya miezi kadhaa dhidi ya utawala wake wa miaka 30. \n Uwanja nje ya wizara ya ulinzi mjini Khartoum umekuwa kituo cha maandamano mapya wakati waandamanaji wakitoa wito kwa jeshi kukabidhi madaraka kwa utawala wa kiraia.. ##
Naibu waziri wa mambo ya nje wa Rwanda Balozi Olivier Nduhungirehe amesema kuwa kifo cha kamanda wa kikundi cha waasi wa FDLR Sylvestre Mudacumura ni bishara njema ya kupatikana amani na usalama nchini DRC na katika eneo. \n\n"Ni habari njema kwamba kutakuwa na amani na usalama nchini DRC na katika eneo lote. Na huu ni uthibitisho kuwa uongozi mpya wa Congo unatekeleza ahadi yake ya kuondoa vikundi vyote venye kuleta machafuko katika eneo la mashariki ya DRC." \n Taarifa za Jeshi la Jamhuri ya Kidemokrasia ya Congo zimesema kamanda huyo wa kundi la waasi kutoka Rwanda Sylvestre Mudacumura, aliyekuwa anatafutwa na mahakama ya kimataifa, ICC, aliuawa usiku wa kuamkia Jumatano na Jeshi la DRC. \n Wakati huohuo kifo cha kamanda wa waasi wa FDLR, Sylvestre Mudacumura kimepokelewa kwa hisiya mseto na upande wa watetezi wa haki za binadamu katika jimbo la kivu kaskazini. \n Omar Kavota, mwanaharakati wa haki za binadamu katika wilaya ya Rutshuru ambayo ni ngome ya waasi hao kutoka Rwanda, anasema usalama utapatikana baada ya muasi huyo kuuawa. \n “Ingawa kifo cha mwanadamu hakiwezi kufurahiwa, tunafikiri kifo cha muhalifu huyo wa kivita kitasaidia kuleta usalama katika maeneo ya kivu kaskazini.” \n Lakini Placide Nzilamba, ambaye anaongoza shirika la haki za binadamu CIDHOP, anasema ilikuwa bora muasi huyo afikishwe mahakamani kujibu mashtaka dhidi yake. \n “Kama shirika la kutetea haki za binadamu, sisi tulikuwa tunasubiri akifishwe mahakamani. Hivi sasa kamanda huyo wa FDLR ameuawa, kuna taarifa nyingi ambazo hazitajulikana. Tunaona ilikuwa vyema jeshi la Congo limkamate na limfikishe mbele ya mahakama.” \n Mahakama ya ICC, ilitoa ilani ya kutaka Mudacumura akamatwe, mnamo mwaka 2012, kwa kudaiwa kuongoza mashambulizi dhidi ya raia, mauaji, unajisi na mateso, mashariki mwa DRC. \n Kundi hilo limekuwa likitekeleza shughuli zake mashariki mwa DRC tangu mwaka 1994, tangu kutoka mauaji ya halaiki ya watu katika nchi jirani ya Rwanda. Mudacumura alikuwa naibu wa kamanda wa kikosi cha ulinzi wa Rwanda wakati wa mauaji ya halaiki 1994, kabla ya kutorokea DRC, na waliokuwa maafisa wa ngazi ya juu katika usalama wa Rwanda. \n Kundi la FDLR, limekuwa likifanya mashambulizi ya kila mara dhidi ya serikali na raia wa DRC. \n Imetayarishwa na mwandishi wetu, Washington, DC.. ##
Waziri Mkuu wa Uingereza Boris Johnson amewambia viongozi wa nchi za Afrika, Uingereza itakuwa mkarimu zaidi kwa wahamaiji kutoka bara lao baada ya Brexit, wakati akifungua mkutano wenye lengo la kuimarisha uhusiano wa kibiashara kati ya nchi yake na Afrika. \n\nBoris ameahidi kwamba mfumo wa uhamiaji wa nchi yake utabadilishwa na kuruhusu watu wenye ujuzi wa teknolojia na wale wanaotaka kusoma katika vyuo vikuu watakaribishwa. \n Kiongozi huyo aliahidi pia kukomesha kabisa uwekezaji kutoka serikali ya Uingereza katika uchimbaji makaa au mitambo ya umeme inayotumia makaa katika nchi za nje, akiongeza London itazingatia katika kuunga mkono miradi ya nishati mbadala. \n Viongozi kutokia mataifa 21 ya Afrika wanahudhuria mkutano huo ambao unatarajiwa kutoa tangazo muhimu la kuimarisha biashara na mikataba ya biashara yenye thamani ya mabilioni ya dola. \n Miongoni mwa viongozi wanaohudhuria kikao cha leo mjini London ni Rais wa Misri Abdel Fattah al Sisi, Uhuru Kenyatta wa Kenya, Muhamad Buhari wa Nigeria na Nana Akufo Addo wa Ghana. \n Serikali ya Uingereza imesema kwamba baada ya kikao hicho, inatarajia kuwepo mikataba yenye thamani ya dola bilioni 6.5 kati yake na mataifa ya Afrika.. ##
Juhudi za uwokozi zimekwama kutokana na barabara kugeuka mito ya maji na daraja kuharibiwa. Waziri wa mambo ya ndani Fred Matiang'i amesema helikopta za polisi zimepelekwa kusaidia.  \n\nMafisa wa usalama wa Kenya wamethibitisha kuwa idadi ya watu waliofariki kutokana na tukio la maporomoko ya udongo katika kaunti ya Pokot Magharibi kwenye mpaka na Uganda, imefikia 36. \n Hii ni baada ya nyumba zao kusombwa na mafuriko iliyotokana na mvua kubwa inayoendelea kunyesha katika eneo hilo. Kamishna wa kaunti Apollo Okello ameliambia gazeti la Daily Nation kwamba wameweza kupata miili ya watu 12 wakiwemo watoto 7. Okelleo anasema watoto wawili wameokolewa wakiwa hai. \n Juhudi za uwokozi zimekwama kutokana na barabara kugeuka mito ya maji na daraja kuharibiwa na mafuriko. \n Maporomoko hayo yameathiri zaidi vijiji vya Nyarkulian na Parua, ambavyo vinasemekana kutenganishwa baada ya daraja kusombwa na mafuriko. \n Waziri wa mambo ya ndeni ya Kenya Fred Matiang’i akizungumza na shirika la habari la AFP, ametowarambi ramfi kwa familia walopoteza jamaa zao na kueleza kwamba helikopta za polisi zimepelekwa katika katika Kaunti hiyo kusaidia juhudi za uwokozi.. ##
Saudi Arabia imewakamata watu wanane wakiwemo raia wawili wa Marekani wenye asili ya Saudi Arabia. Shirika la habari la Associated press linaripoti kwamba waliokamatwa ni pamoja na mwanamke mmoja mjamzito na wanaume saba. \n\nWatu wote waliokamatwa wanaishi Saudi Arabia na wamekuwa wakiunga mkono haki za wanawake na kukosoa mauaji ya Jamal Khashoggi. \n Kukamatwa kwa watu hao ni zoezi la kwanza la kuwafuatilia wakosowaji wa taifa hilo la kifalme tangu mauaji ya mwandishi wa habari Jamal Khashoggi aliyeuwawa ndani ya ubalozi mdogo wa Saudi Arabia mjini Instanbul mwezi Oktoba mwaka 2018. \n Kundi la kutetea haki za binadamu lenye makao yake Uingereza, ALQST, linaeleza watu wote waliokamatwa walikuwa waandishi na ma-blogi za mitandao ya kijamii ambao awali walijihusisha katika mijadala ya hadhara juu ya mageuzi. \n Watu wengi waliokamatwa jana Alhamis. Badr al-Ibrahim, ambaye ni mwandishi na pia daktari, ni mmoja wa raia wawili wa Kimarekani wenye asili ya Saudi Arabia, waliokamatwa. \n Salah al-Haidar ni raia mwingine wa Marekani, mtoto wa mwanaharakati Aziza al-Yousef, ambaye tayari yupo gerezani na wanawake 10 wengine kwa takribani mwaka mmoja na kumekuwepo na shutuma za kuteswa na unyanyasaji wa ngono. \n   \n Imetayarishwa na mwandishi wetu, Washington, DC.. ##
Wapiga kura waliojitokeza na wafuasi wa chama tawala cha ANC walielezea kusikitishwa na rushwa iliyokithiri, ukosefu wa ajira na ubaguzi wa rangi ambao bado ni tatizo nchini Afrika kusini \n\nChama tawala nchini Afrika kusini cha African National Congress-ANC kinaelekea kupata ushindi katika uchaguzi mkuu uliofanyika Jumatano kulingana na matokeo ya awali yaliyoanza kutolewa Ijumaa japokuwa chama kinaelekea kupata pigo kubwa katika uchaguzi huo tangu kilipochukua madaraka miaka 25 iliyopita. \n Kufikia usiku wa manane wa kuamkia Ijumaa asilimia 72 ya kura zilikwisha hesabiwa katika wilaya 22,925. Matokeo hayo yanakipatia chama cha ANC ushindi wa asilimia 57 katika uchaguzi wa bunge la taifa huku chama kikuu cha upinzani cha Democratic Alliance-DA kikipata asilimia 22 ya kura kikifuatiwa na chama cha mrengo wa kushoto cha Economic Freedom Fighters-EFF kikiwa na asilimia 10 ya kura. \n Chama kikongwe cha Nelson Mandela cha ANC hakijawahi kushinda chini ya asilimia 60 ya kura tangu kilipoingia madarakani kupitia uchaguzi wa kwanza wa vyama vingi mwaka 1994 uliofikisha kikomo wa utawala wa watu weupe walio wachache. \n Kulingana na matokeo ya mwisho kutolewa na tume ya uchaguzi ya Afrika kusini wachambuzi walibashiri ANC kitapata kati ya asilimia 55 hadi 59 ya kura. Kutojitokeza ipasavyo kwa wanachama wa ANC kupiga kura kumefanya wapinzani wa Rais Cyril Ramaphosa kujinyakulia asilimia nyingi na kutoa changamoto kwenye uongozi wake. ANC itachaguliwa kwa rekodi ya chini ya kuungwa mkono na asilimia 27 ya wapiga kura waliojiandikisha ikilinganishwa na asilimia 47 ya mwaka 1999. \n Katika mtihani wa kwanza kitaifa wa Rais Ramaphosa wa-Afrika kusini walipiga kura Jumatano pia walichagua wabunge na viongozi wa mabunge ya majimbo 9 ya nchi hiyo. Wapiga kura walielezea kusikitishwa na rushwa iliyokithiri, ukosefu wa ajira na ubaguzi wa rangi ambao bado ni tatizo nchini humo. \n Watu wanaonesha wapo tayari kukisamehe chama cha ANC alieleza Ronald Lamola mwanachama wa cheo cha juu wa African National Congress-ANC.. ##
Wagonjwa wote wa COVID-19 wameruhusiwa kutoka hospitali baada ya kuthibitishwa wamepona na kurejea majumbani kwao mjini Wuhan, ambako mlipuko wa virusi hivyo uliibuka nchini China mwisho wa mwaka 2019, maafisa wa nchi hiyo wamesema Jumapili. \n\nHilo lilipelekea kuenea kwa maambukizi hayo sehemu nyingine duniani. Sehemu nyingi duniani zinatekeleza amri ya kutotoka nje katika juhudi za kudhibiti maambukizi ya janga hilo la COVID. \n WUHAN \n Vyanzo vya habari vimesema maafisa wa afya wa jiji la Wuhan wametangaza kutokuwa na mgonjwa yoyote aliyelazwa hospitalini kutokana na maradhi yanayosambazwa na virusi hivyo. \n Kwa mujibu wa afisa wa Tume ya Kitaifa ya Afya, China, Mi Feng ripoti mpya inaonyesha hakuna maambukizi yoyote ya virusi vya corona kwenye jiji hilo, na kupongeza hatua za pamoja kati ya Wuhan na wahudumu wa afya kutoka maeneo mbalimbali nchini humo. \n Jiji hilo liliripoti juu ya watu 46,452 waliokuwa wanaougua homa ya mapafu COVID-19 sawa na asilimia 56 ya maambukizi yote nchini China. Watu 3,869 walifariki dunia. \n NEW YORK \n Wakati huohuo wakazi wa mji wa New York wataweza kuanza kupimwa katika maduka ya dawa yaliyoko karibu na maeneo yao wanayoishi, Gavana wa New York Andrew Cuomo amesema Jumamosi. \n Cuomo amesema maduka ya dawa 5,000 yataruhusiwa kuwapima watu, na lengo ni kufikia vipimo 40,000 kila siku. \n Kadhalika wafanyakazi walioko mstari wa mbele katika hospitali nne New York wanaokpambana na ugonjwa huu watapimwa kinga zao dhidi ya virusi, gavana ameeleza. \n IDADI YA MAAMBUKIZI \n New York ni kitovu cha mlipuka wa virusi vya COVID-19 nchini Marekani. Idadi ya vifo vinavyotokana na virusi hivyo New York ni takriban theluthi moja ya idadi ya vifo 54,000 vilivyotokea hadi hivi sasa kutokana na maradhi haya nchini Marekani. \n WHO \n Shirika la Afya Duniani (WHO) limetahadharisha Jumamosi kuwa “hakuna ushahidi” kwamba wale waliopona kutokana na COVID-19 na wanakinga tayari mwilini dhidi ya ugonjwa huo hawawezi kuambukizwa virusi vya corona kwa mara nyingine. \n WHO imetoa tahadhari hiyo katika maelezo yake ya kisayansi wakati ikithibitisha maambukizi ya virusi vya corona duniani kufikia milioni 2.8. \n CHUO KIKUU CHA JOHNS HOPKINS \n Vifo katika nchi mbalimbali duniani vimevuka 200,000, kwa mujibu wa takwimu zilizotolewa na Chuo Kikuu cha Johns Hopkins kilichoko Jimbo la Maryland. Mapema Jumapili Johns Hopkins ilisema jumla ya vifo duniani kutokana na COVID-19 imefikia 203,043.. ##
Wizara ya mambo ya nje Marekani imetoa wito wa kukuza kile inachokiita baraza la uhuru lenye mzunguko wa madaraka kwa nafasi ya rais kutoka upande wa jeshi na kiraia kwa miaka mitatu \n\nMarekani inasema inaukaribisha mkataba wa kushirikiana madaraka uliobuniwa kumaliza miezi kadhaa ya ghasia za kisiasa nchini Sudan. \n Mkataba huo uliafikiwa ijumaa kati ya viongozi wanaoandaa maandamano na majenerali wanaotawala nchi baada ya kufanyika mazungumzo ya siku mbili. Marekani imetoa wito wa kukuza kile inachokiita baraza la uhuru lenye mzunguko wa nafasi ya rais kutoka upande wa jeshi na kiraia kwa miaka mitatu. \n Wizara ya mambo ya nje Marekani ilisema hii ni hatua muhimu kusonga mbele. Ilielezea matumaini kwamba mkataba utaongoza kuundwa kwa serikali ya muda inayoongozwa kiraia ambayo ndio inasisitizwa na watu wa Sudan. \n Nchi ya Sudan imeingia kwenye matatizo ya kisiasa tangu majenerali walipomuondoa Rais wa muda mrefu Omar Al-Bashir kwa njia ya mapinduzi mwezi April kufuatia miezi kadhaa ya maandamano ya umma nchi nzima.. ##
Tanzania Ijumaa ilitangaza maambukizi zaidi ya virusi vya Corona, watu watano wakiwa wamethibithishwa kuambukizwa jijini Dar-es-Salaam. \n\nHiyo inaifanya idadi ya watu waliombaukizwa virusi hivyo katika taifa hilo la Afrika Mashariki kufikia 32. Taarifa ya wizara ya afya ilieleza kwamba wote ni raia wa nchi hiyo. \n Watu watatu wamekufa Tanzania kutokana na maambukizi ya virusi hivyo vinavyosababisha mgonjwa kuwa na shida ya kupumua. \n Wizara hiyo ilisema kwamba wote waliopoteza Maisha yao ni wanaume. \n Kufikia Ijumaa, wagonjwa 24 walikuwa wanaendelea kupata matibabu huku watu wawili wakipata nafuu na kuruhusiwa kuondoka hospitalini. \n Taarifa hiyo aidha ilieleza kwamba wagonjwa wapya wote ni wanaumme wenye umri wa kati ya miaka 35 na 68. \n Kenya nayo iliripoti visa 5 zaidi vya Covid-19 siku ya Ijumaa. \n Serikali ya Mapinduzi ya Zanzibar nayo imetangaza maambukizi mapya ya watu wawili na kufikisha idadi ya wote walioambukizwa kuwa tisa. \n Nchini Botswana wabunge 57 waliwekwa karantini ya lazima kwa muda wa siku 14 baada ya muuguzi katika majengo ya bunge kuambukizwa virusi vya Corona. \n Amri ya wabunge kuwekwa karantini ilitolewa na mkurugenzi wa huduma za afya nchini humo Malaki Tshipayagae. \n Kufikia Alhamisi, Botswana ilikuwa imerekodi visa saba vya maambukizi mapya. \n Kati ya waliogunduliwa kuambukizwa ni mhudumu wa afya aliyekuwa kazini katika majengo ya bunge wakati vikao vya bunge vilikuwa vinaendelea. \n Nchini Afrika kusini, Rais Cyril Ramaphosa aliongeza muda wa watu kusalia majumbani mwao kwa wiki mbili zaidi hadi mwishoni mwa mwezi Aprili. \n Muungano wa wafanyakazi wa Afrika kusini umeondoa kesi mahakamani uliyokuwa umewasilisha dhidi ya serikali kuhusiana na uhaba wa vifaa vya matibabu na vya kujikinga dhidi ya hatari ya maambukizi kwa ajili ya madaktari na wauguzi \n Nchini Kenya, Gavana wa Mandera Ali Roba aliamuru watu kusalia makwao baada ya watu wawili kugunduliwa kuwa na virusi hivyo hatari katika kaunti hiyo. \n Zaidi ya watu 30 wamewekwa karantini katika kaunti ya Mandera, huku juhudi zikiendelea kuwatafuta watu waliokaribiana na wagonjwa ambao wamelazwa katika hospitali kuu ya Kaunti hiyo. \n Gavana Roba alisema nchi ambazo zimepata mafanikio katika vita dhidi ya virusi vya Corona ni zile zinazotekeleza amri ya watu kusalia nyumbani kwao ili kuzuia maambukizi. \n Kufikia wakati wa kuandaa ripoti hii, Kenya ilikuwa imerekodi visa 189 vya maambikizi ya Corona, vifo 7 na watu 12 kupata nafuu na kuruhusiwa kuondoka hospitalini. \n -Imetayarishwa na Kennes Bwire, VOA, Washington DC. ##
Mashirika ya kutetea haki za kibinadamu yanataka serikali ya Rwanda kuruhusu uchunguzi huru na wa kina kuhusiana na kifo cha mwanamziki maarufu wa nyimbo za injili na maridhiano nchini humo, Kizito Mihigo.  \n\nPolisi wa Rwanda wanasema Mihigo alijitoa uhai akiwa katika kizuizi cha polisi cha Ramera.  \n Katika taarifa, polisi walisema Mihigo mwenye umri wa miaka 39, alipatikana amejinyonga kwa kutumia shuka la kujifunika Jumatatu asubuhi.  \n Alikuwa amezuiliwa katika kituo cha polisi tangu wiki iliyopita baada ya kukamatwa wilayani Nyaruguru.  \n Taarifa ya polisi inasema Mihigo alikuwa anazuiliwa kwa kujaribu kuvuka mpaka kuingia Burundi kinyume cha sheria na maafisa wanaamini kwamba alikuwa anaenda kujiunga na kundi la waasi kupiga vita serikali ya rais Paul Kagame.  \n Mpaka kati ya Rwanda na Burundi una idadi kubwa ya wanajeshi wanaoshika doria kila siku tangu Rwanda ilipoanza kuripoti mashambulizi kutoka kwa waasi miaka miwili iliyopita.  \n Kulingana na mwandishi wa habari nchini Rwanda, Bryson Bichwa polisi wanafanya uchunguzi huku raia nchini humo wakiwa na mashaka kuhusu kifo hicho.  \n “Polisi wanasema kwamba Mihigo amejinyonga. Alikuwa anazuiliwa pekee yake katika chumba maalum. Amepatikana saa kumi na moja asubuhi akiwa amekufa kwa kujinyonga akitumia shuka la kujifunika, mwili wake ukinging’inia kwa dirisha,” alisema Bichwa katika mahojiano na VOA.  \n Mkurugenzi wa shirika la human rights watch Afrika ya kati Lewis Mudge amesema kuna maswali mengi kuhusiana na kifo cha Mihigo.  \n “Kifo cha Kizito Mihigo akiwa kizuizini kinazua maswali mengi sana yanayohitaji kuchunguzwa kabisa. Mara nyingi watu wanaotuhumiwa kwa makossa ya kukosoa serikali, hupatikana wamekufa katika mazingira yenye utata”, amesema Lewis.  \n Katika taarifa, shirika la Amnesty international limesema limeshtushwa sana na tukio hilo.  \n “mamlaka nchini Rwanda inastahili kuanzisha uchunguzi huru haraka iwezekanavyo kuhusu kifo cha Mihigo, kueleza kama kilitokana na ajali, kifo cha kawaida, kuuawa ama kujiua.”.Inasema ripoti ya Shirika hilo. \n Mihigo ni miongoni mwa watu 2140 wakiwemo viongozi wa juu wa upinzani, walioachiliwa huru kutoka gerezani mwaka 2018, kufuatia msamaha wa rais Paul Kagame.  \n Wakati huo, Mihigo alikuwa amezuiliwa kwa makosa ya kupanga njama ya kumuua au kumuumiza rais Paul Kagame na viongozi wengine nchini humo.  \n Alikamatwa mwaka 2014 baada ya kutoa wimbo uliokosoa maafisa walio madarakani. Wimbo huo ulifungiwa na mamlaka Rwanda mda mfupi baada ya kutolewa.  \n Alianza kuimba akiwa na umri wa miaka 9, akiimba nyimbo za kanisa na za kuhimiza amani na maridhiano.  \n Alipoteza wazazi wote katika mauaji ya kimbari yam waka 1994.  \n Alitorokea Burundi alipokutana na watu wa familia yake walionusurika mauaji hayo.  \n Anaripotiwa kujaribu kujiunga na kundi la Rwandan patriotic army - RPA kwa nia ya kulipiza kisasi kwa niaba ya familia yake, kabla ya kurejea Rwanda mwaka 1994.  \n Baada ya kumaliza masomo ya shule ya upili, alijiunga katika chuo cha kikatoliki akitaka kuwa kuhani na kwa kutumia muziki, alitangaza kuwasamehe walioua baba yake.  \n Tamasha zake za muziki wa injili na maridhiano, zimekuwa zikiwavutia watu wengi mjini Kigali, hasa nyumbani alikozaliwa Kibeho.  \n Imetayarishwa na Kennes Bwire, VOA, Washington DC. ##
Mapokezi makubwa yamefanyika Dar es Salaam, Ijumaa wakati mwili wa aliyekuwa mkurugenzi wa vipindi wa Clouds Media Group (CMG), Ruge Mutahaba ulipowasili nchini Tanzania. Jumamosi atasafirishwa kwenda Bukoba kwa ajili ya maziko. \n\nMwili wa Ruge waagwa kitaifa \n Rais wa Jamhuri ya Muungano wa Tanzania John Pombe Magufuli ameungana Jumamosi na viongozi wengine kitaifa akiwemo Rais mstaafu Jakaya Kikwete kutoa heshima zao za mwisho kwa Marehemu Ruge Mutahaba. \n Magufuli aliwaongoza maelfu ya waombolezaji kuuaga mwili wa marehemu kwenye hafla ya kumuenzi Ruge iliyofanyika katika viwanja vya Karimjee jijini Dar es salaam, Jumamosi March 2, 2019 \n Mkuu wa Mkoa aongoza mapokezi \n Siku ya Ijumaa Mkuu wa Mkoa wa Dar es Salaam, Paul Makonda naye aliongoza mapokezi hayo ya huzuni ambayo ilikuwa wazi kuwa Ruge alikuwa amezikonga nyonyo za watu wengi wakati wa uhai wake. \n Maelfu ya waombolezaji walijitokeza na kusubiri katika vituo vyote 11 vilivyopangwa mwili huo kupita hadi kwenye Hospitali ya Lugalo, jijini ulikohifadhiwa. \n Kwa kufuata ratiba iliyokuwa imetolewa msafara huo ulipita katika vituo 11 vilivyokuwa vimetajwa katika ratiba ya maziko ambavyo ni Barabara ya Nyerere, Buguruni, Karume, Magomeni, Hoteli ya Morocco, Sinza Kijiweni, Bamaga, ITV, Clouds, Kawe na Hospitali ya Lugalo. \n Wakati msafara huo unaingia eneo la Magomeni, ulilazimika kusimama kwa muda na Mkuu wa Mkoa (Makonda) alilazimika kutoa maelekezo kwa waendesha pikipiki waliokuwa wameizingira gari iliyobeba mwili wa Ruge kuacha kusababisha foleni na hivyo kuchelewesha msafara kwenda ilivyopangwa. \n Msafara huo ulipofika Tandale idadi ya watu iliongezeka na kuwa na msongamano mkubwa wa magari hadi kwenye maeneo ya Sinza. \n Pia, baadhi ya wananchi walijitokeza pembezoni mwa barabara hizo na mabango yenye ujumbe wa kumuenzi Ruge. \n Kuwasili kwa mwili wa marehemu Clouds  \n Mara baada ya mwili wa Ruge kuwasili kwenye ofisi za Clouds zilizoko Mikocheni jijini Dar es Salaam, huzuni ilitanda na vilio vilisikika kwa nguvu kutokana na majonzi ya kufa kwa kiongozi wa kituo hicho mwenye kutolewa mfano na watu wa rika zote. \n Mitandao ya kijamii na vyombo vya habari vilionyesha mapokezi hayo mubashara mara baada ya kuwasili uwanja wa ndege wa Dar es Salaam, mwili huo uliingizwa kwenye gari maalum la kubeba maiti lenye namba za usajili T 195 DGZ na msafara ulianza kwenda Hospitali ya Jeshi Lugalo saa 10:00 jioni, saa za Afrika Mashariki. \n Ruge (48), alifariki dunia Jumanne Afrika Kusini ambako tangu mwishoni mwa mwaka 2018, alikuwa anapatiwa matibabu maalum kutokana na maradhi ya figo. \n Ilipofika Saa 12.48 jioni, saa za Afrika Mashariki, mwili huo uliondolewa kwenye ofisi hizo na kupelekwa Hospitali ya Jeshi Lugalo.  \n Gwajima atoa salaam za rambirambi \n Askofu wa Kanisa la Ufufuo na Uzima, Josephat Gwajima, aliwaambia waombelezaji waliyofika nyumbani kwa marehemu kuwa Ruge ameondoka kabla kipaji chake haijatumika kikamilifu. \n Alisema : "Taa ya Clouds Media imezimika katikati ya giza, hivyo chombo hicho cha habari kinapaswa kujipanga namna ya kutoka gizani.. ##
Utawala wa serikali ya Marekani uliyo gawanyika unarejea kazini Marekani Alhamisi wakati Bunge jipya la Marekani likiapishwa. \n\nBaada ya miaka miwili ambapo Warepublikan wamekuwa wakiidhibiti White House, Baraza la Seneti na Baraza la Wawakilishi, Wademokrat ndio walio wengi hivi sasa katika Baraza la Wawakilishi. \n Haya ni matokeo ya uchaguzi wa katikati ya awamu ambapo Wademokrat waliongeza wawakilishi wao na kushikilia viti 235 katika Bunge lenye viti 435 wakati idadi mpya itakapoanza shughuli zake. Warepublikan walipata viti viwili katika Baraza la Seneti na hivi sasa ni walio wengi kwa viti 53-47. \n Mwakilishi Nancy Pelosi kutoka California anategemewa kuchaguliwa kuwa Spika wa Baraza la Wawakilishi, na atarejea katika wadhifa ambao aliushikilia kuanzia mwaka 2007 mpaka 2011. Yeye ni mwanamke pekee ambaye amewahi kuwa spika wa baraza hilo, na iwapo atachaguliwa tena atakuwa mtu wa kwanza kwa zaidi ya miaka 60 kuchukuwa tena nafasi hiyo baada ya chama chake kupoteza idadi ya walio wengi na baadaye kuweza kurudi kwa ushindi wa kuwa na idadi ya walio wengi.  Baadhi ya Wademokrat walionyesha nia yao ya kupata viongozi wapya katika chama hicho, na Pelosi amekubali kutumikia kipindi cha miaka minne tu kama spika ikiwa ndio njia ya kupata kuungwa mkono na idadi ya kutosha ya wawakilishi wa chama chake kutumikia tena wadhifa huo.  Bunge jipya ni lenye kuleta watu wa mchanganyiko mbalimbali kuliko mabunge yote yaliyopita katika historia.. ##
Zaidi ya watu milioni tano ambao wanastahili kupiga kura katika nchi ya Afrika Mashariki ya Burundi wanapiga kura Jumatano kumchagua mrithi wa Rais wa muda mrefu Pierre Nkurunziza, vimeeleza vyanzo mbalimbali vya habari.  \n\nNkurunziza anaachia madaraka baada ya kuongoza kwa miaka 15, miaka mitano ya mwisho iliyokuwa na machafuko baada ya kuendelea na muhula wa tatu uliopata upinzani na kusababisha vifo vya watu 1 200 na zaidi ya raia 300,000 kukimbia machafuko katika nchi hiyo maskini. \n Uchunguzi wa Umoja wa Mataifa, UN, unaonyesha kuwa mamia ya watu waliouawa wakati wa machafuko hayo walilengwa na vikosi vya serikali, tuhuma ambazo Burundi imezikanusha. \n Wagombea saba wako katika kinyang’anyiro hicho cha kuchukua nafasi ya Nkurunziza, akiwemo Jenerali mstaafu Evariste Ndayishimiye, mgombea aliyechaguliwa na rais, na mkuu wa upinzani Agathon Rwasa. \n Makamu wa kwanza wa rais wa Burundi Gaston Sindimwo, anaegombania pia kiti cha rais kupitia chama cha UPRONA anapongeza jinsi uchaguzi umeendelea lakini anasema kuna kasoro kadha wa kadha zinatendeka. \n Kura inayopigwa Jumatano inafanyika wakati kuna mlipuko wa virusi vipya vya corona nchini Burundi, ambapo hadi sasa watu 42 wameambukizwa na kifo kimoja katika nchi yenye takriban watu milioni 11. \n Uongozi wa Burundi kwa kiasi kikubwa umepuuza hatari za virusi vya corona, na kuruhusu mikutano mikubwa ya kisiasa kufanyika hadi kufikia siku ya kupiga kura na kutoweka masharti yoyote juu ya mizunguko ya watu.  \n Mkuu wa Shirika la Afya, WHO, nchini Burundi alifukuzwa wiki iliyopita baada ya kueleza wasiwasi wake juu ya uelewa wa serikali unavyokinzana na hatari inayoletwa na virusi vya corona.  \n Hakuna waangalizi wa kimataifa wa uchaguzi walioruhusiwa nchini Burundi kufuatilia upigaji kura baada ya serikali kusema mtu yoyote mgeni anayeingia nchini ataweka karantini kwa siku 14.. ##
Shirika la Afya Duniani (WHO) linasema waliojifunza kutokana na milipuko ya awali ya Ebola nchini Jamhuri ya Kidemokrasi ya Congo ni tiba muwafaka ziliruhusu kupata udhibiti wa haraka wa ugonjwa huu ambao unasababisha vifo katika jimbo la Equateur. \n\nMaafisa wa Umoja wa Mataifa wanaripoti hakuna uhusiano kati ya mlipuko wa Ebola uliotangazwa Juni 1 huko Mbandaka, jimbo la Equateur, na mlipuko, ambao ulizuka karibu miaka miwili iliyopita nchini DRC katika majimbo ya Kivu Kaskazini na Ituri. \n Meneja operesheni za dharura katika WHO, Michel Yao anasema shirika la Afya Duniani lina zaidi ya wafanyakazi 20 huko na liko tayari kupeleka watu zaidi, kama ni muhimu. Ameiambia VOA kwamba WHO inafanya kazi na washirika wake kufungua vituo vya matibabu, kuafuatilia hatari zitakazojitokeza na kujibu kwa haraka na kuzitambua kesi mpya. \n “Lengo letu kwa wakati huu ni kufanya kazi na maafisa wa kieneo ambao tayari wamepatiwa. Walikuwa na ujuzi fulani. Kwa hiyo, inabidi tubuni mkakati mpya na kubaki kuwapatia mafunzo na maelekezo. Somo tulilojifunza ambalo limebaki ni kufanya kazi na jamii,” Yao amesema. \n Mlipuko wa mashariki mwa DRC, ambao uliwaathiri zaidi ya watu 3,460 na kuua watu 2,280 hatimaye ulionekana kuanza kupungua kabisa. Ripoti za karibuni kutoka magharibi mwa DRC, ambako mlipuko ndiyo kuanza umejitokeza, na kuweka idadi ya kesi ambazo zimethibitishwa ni 12 ikiwemo vifo tisa. \n Miaka miwili iliyopita, eneo hilo hilo lilikumbwa na Ebola. Ilichukua takriban kipindi cha chini ya miezi minne kudhibiti mlipuko kwamba msaada wa chanjo ya majaribio, ambayo ilitolewa kuwalinda watu dhidi ya virusi. \n Yao anasema chanjo, ambayo tangu ithibitishwe kuwa ni salama na ifanya kazi, itasaidia kuharakisha kudhibiti virusi. Hadi hivi sasa, zaidi ya watu 600 wamepatiwa chanjo katika Mbandaka na Wangata. Anasema dozi 3,000 za chanjo zimepatika na zinatarajiwa kupelekwa hivi karibuni.. ##
Kamishna wa Umoja wa Mataifa (UN) wa Haki za Binadamu Michelle Bachelet ameonya Jumatatu hatma ya mpango wa Israeli kuchukuwa kwa mabavu eneo la Ukingo wa Magharibi una uwezekano wa kuleta “maafa” kwa Israel, Wapalestina na eneo hilo, na italeta madhara makubwa juu ya fursa ya suluhisho la kuwa na mataifa mawili.” \n\nKatika taarifa yake, Bachelet amesema, “ Kujiingiza katika eneo hilo ni kinyume cha sheria,” na kuwa jaribio lolote la kulitawala eneo la wapalestina ambalo tayari linakaliwa kimabavu na Israeli kunaweza kuendeleza na kuongeza hali mbaya ya uvunjaji wa haki za binadamu ambayo imekuwa ni sehemu ya mgogoro kati ya pande hizo mbili kwa miongo kadhaa. \n “Wasiwasi wangu mkubwa ni kuwa hata uchukuaji ardhi ndogo kabisa utapelekea kuongezeka kwa uvunjifu wa amani na vifo, wakati kuta zinajengwa, vikosi vya usalama vya Israeli vinapelekwa katika eneo na watu wa pande hizo mbili wanafanywa wakaribiane zaidi," amesema Kamishna huyo. \n "Mfumo wa sheria katika tabaka mbili uliokuwepo katika eneo hilo utatekelezwa na utakuwa na athari mbaya kwa maisha ya Wapalestina ambao ama hawawezi kufikia kabisa mkondo wa sheria au nafasi yao ni finyu kufikia mkondo huo." \n Serikali mpya ya mseto ya Israeli, iliyoapishwa kuchukuwa madaraka katikati ya mwezi Mei na kuongozwa na Waziri Mkuu Benjamin Netanyahu, ina mpango wa kuchukuwa takriban asilimia 30 ya eneo la Ukingo wa Magharibi, ikiwemo maeneo yanayokaliwa kwa nguvu na Waisraeli na maeneo ambayo yana idadi kubwa ya Wapalestina. Mpango huo wa serikali hauna ridhaa kamili ya umma wa Waisraeli. \n Maafisa walikuwa wameashiria kuwa hatua hiyo inaweza kuchukuliwa mapema Jumatano, lakini muda wa idhini ya ya mwisho bado haiko bayana. \n Maafisa wa Palestina wameupinga mpango wa Israel na kuikosoa Marekani baada ya utawala wa Rais Donald Trump kuiunga mkono Israeli kuchukuwa ardhi katika mpango wa amani uliotolewa mwezi Januari.  \n Israeli ilikamata eneo la Ukingo wa Magharibi katika Vita-vya-Siku Sita mwaka 1967 na kuendelea kuikalia kwa mabavu tangu wakati huo. Wapalestina wanataka ardhi hiyo iwe in sehemu ya taifa la siku za usoni.. ##
Wananchi wa Algeria wameandamana katika mji mkuu wa Algiers Alhamisi wakiendelea kudai mageuzi kamili ya mfumo wa kisiasa nchini mwao na kupinga uchaguzi wa rais uliopangwa kufanyika Disemba 12, 2019, unaoungwa mkono na jeshi. \n\nIkiwa imebaki wiki sita kabla ya uchaguzi huo kila upande unachukulia siku hiyo kama mtihani wa kupimana nguvu kuhusu mageuzi, kila upande unadai mageuzi makubwa yafanyike kabla ya uchaguzi huo. \n Kwa mwezi wa tisa mfululizo sasa, kila wiki wanaharakati wanaandamana wakidai kuwepo utawala wa mpito kuchukua nafasi ya serikali iliyopo ya enzi ya Rais Abdelazizi Bouteflika iliyokuwa madarakani tangu Algeria kunyakua uhuru 1962. \n Maandamano ya Alhamisi yanafanyika pia kuadhimisha kuanza kwa vita vya uhuru vilivyodumu miaka minane dhidi ya utawala wa kikoloni wa Ufaransa. \n Kuna karibu wagombea 22 walojiandikisha kwa uchaguzi wa urais na kwa mara ya kwanza hakuna mgombea kutoka chama tawala cha muda mrefu cha FNL . \n Jeshi la taifa lenye ushawishi mkubwa katika siasa za Algeria halimuungi mkono mgombea yeyote katika juhudi za kuwahakikishia wananchi kwamba uchaguzi utakuwa huru na wa haki. \n Lakini wengi kati ya wanaoandamana hawaamini kama msimamo huo utaleta mabadiliko yeyote. \n Imetayarishwa na Mwandishi wetu, Abdushakur Aboud, Washington, DC.. ##
Uchaguzi wa rais na wabunge nchini Jamhuri ya Kidemokrasia ya Kongo ambao umecheleweshwa kwa muda mrefu hatimaye unafanyika Jumapili, lakini waangalizi wa uchaguzi wanatabiri kuwa kutakuwa na hali ya kutokuelewana na vurugu nchini humo. \n\nNchi yenye utajiri mkubwa wa madini, ambayo ni theluthi mbili ya ukubwa wa Ulaya magharibi lakini ina miundo mbinu michache, haijawahi kukabidhiana madaraka kwa amani katika miaka 60 ya kujitawala. \n Ripoti za awali Jumapili zimesema kuwa vituo vingi havikuweza kufunguliwa wakati ambao uchaguzi ulitakiwa uanze. \n Mchambuzi wa muda mrefu wa Congo Stephanie Wolters wa Taasisi ya Tafiti za Masuala ya Usalama anasema yeye hana wasiwasi sana na matokeo ya uchaguzi lakini ana wasiwasi na mazingira hatarishi ya uchaguzi ambayo zaidi ya wapiga kura 40 milioni wanaweza kukabiliwa nayo siku ya Jumapili. \n “Nafikiri suala nyeti ambalo linatukabili hivi sasa ni kwamba kutakuwa na vurugu maeneo mengi Jumapili. Tunapokea ripoti zikionyesha namna maandalizi ya uchaguzi yaliyofanywa na tume ya uchaguzi (CENI) yalivyokuwa mabovu,” amesema mwanamama mchambuzi huyo. \n “Vifaa vya kupigia kura havijapelekwa vituoni inavyopaswa; tunasikia kuwa ilivyo badala ya kuhisabu kura katika vituo, Tume huru ya uchaguzi itapeleka matokeo ya uchaguzi kutoka katika vituo kwa njia ya inteneti. \n Tunasikitishwa na uhalali wa kiufundi wa jambo hili la kutuma matokeo kwa inteneti, juu ya uwezekano wa kutokea vurugu, na uwezekano wa kuwepo uvunjifu wa amani.” \n Kuelekea uchaguzi huu kumekuwa na vurugu kama hizo. Ilikuwa uchaguzi ufanyike 2016, lakini serikali ikachelewesha mara kadhaa, wakidai kutokuwepo maandalizi. Hilo liliruhusu Rais Joseph Kabila kuendelea kuwa madarakani zaidi ya miaka miwili baada ya muhula wake kumalizika. \n Mwaka 2018, Tume ya uchaguzi ya taifa ilitangaza kuwa uchaguzi utafanyika mwisho wa mwaka. Hilo pia limekumbwa na misukosuko. \n Upande wa upinzani ulipaza sauti ukisema kuna mchezo mchafu juu ya machine za kupigia kura zenye utata zilizotengenezwa Korea, ambazo wamezielezea kuwa ni “machine za kuchakachua uchaguzi” ambazo zitawapa fursa muungano wa vyama tawala kuiba kura. \n Kadhalika wiki iliyopita maafisa wa DRC walitangaza kuwa watachelewesha uchaguzi katika maeneo matatu yasio na utulivu -- ambayo pia yamekuwa ni maeneo muhimu ya upinzani na yana zaidi ya wapiga kura milioni 1 – kwa sababu ya wasiwasi juu ya uvunjifu wa amani na mlipuko wa maradhi ya Ebola. \n Na wakati taifa linasubiri kwa hamu kupiga kura, baadhi ya waangalizi wa kura, kama vile Claude Kabemba, ambaye ni mkurugenzi wa taasisi ya Southern Africa Resource Watch yenye makao yake Johannesburg, amesema kuwa wao hawana matumaini. \n Pamoja na kuwa kura za maoni za hivi karibuni zinaonyesha kuwa mgombea wa upinzani Martin Fayulu anaonyesha kuongoza katika kinyang’anyiro hicho, Kabemba anadiriki kusema kuwa Kabila yeye mwenyewe – na siyo mrithi wake aliyemchagua, Emmanuel Ramazani Shadary—ndiye ataibuka kidedea. \n “Tunakoelekea ni kuwa Rais Joseph Kabila ataendelea kuwepo madarakani kwani huo ndio mkakati wenyewe, hiyo ndio fikra yenyewe, na ndio lengo la mbinu yote iliyofanyika,” amesema Kabemba. \n Kabemba ameeleza kuwa ubabaishaji uliopo ni kwa Kabila “kuuonyesha ulimwengu kuwa, ‘tuko tayari kufanya uchaguzi, nimeandaa uchaguzi, wananchi wa Congo wametoa pesa, na tume huru ya uchaguzi imeundwa – kwamba hili limefanyika, kwamba hili limefanyika, kwamba hili limefanyika. Kwa sababu Katiba inasema lazima niendelee kuwa madarakani mpaka pale rais mpya atakapo apishwa, hivyo, nitaendelea kuwa madarakani.’ Huo ndio mkakati.”. ##
Rais wa Marekani Donald Trump anarejea nyumbani baada ya kufanya ziara ya kushtukiza nchini Afghanistan wakati wa sikukuu ya Thanksgiving Alhamisi. \n\nTrump alianza safari ya kurejea Marekani mapema leo kwenye uwanja wa ndege wa kijeshi wa Bagram baada ya kuwa na wanajeshi wa Marekani kwa saa kadhaa pamoja na mkutano mfupi na Rais wa Afghanistan Ashraf Ghani. \n Kwa mujibu wa shirika la habari la AP, Trump amesema kuwa Marekani imekuwa kwenye mazungumzo na kundi la Taliban na anatumai kuwa linazingatia amani. \n Trump kwa ghafla alisitisha mpango wa mkutano na Taliban mwezi Septemba kwenye eneo la kitalii la Camp David hapa Marekani baada ya bomu lililodaiwa kupigwa na kundi hilo kuuwa watu 12 mjini Kabul akiwemo mwanajeshi mmoja wa Marekani. \n Haijabainika ni kwa muda gani tangu wakati huo, ambapo Marekani imekuwa ikishauriana na Taliban. \n Msemaji wa ikulu ya Marekani Judd Deere amesema kuwa rais wa Afghanistan alifahamishwa kuhusu ziara za Trump muda mfupi tu kabla ya kuwasili Afghanistan. \n Wakati akiwa Afghanistan, Trump alihutubia zaidi ya wanajeshi 15,000 wa Marekani akiwaambi kuwa alisafiri kwa zaidi ya kilomita 8,331 ili kushiriki nao kwenye siku kuu ya Thanksgiving akiwa na ujumbe kuwa Marekani inaendelea kuimarika.. ##
Katika vita dhidi ya wapiganaji wa al-Shabaab nchini Somalia, Wamarekani wanafanya mashambulizi zaidi angani kwa kutumia ndege zisizokuwa na rubani. \n\nRipoti ya gazeti la Washington Post Mei 30, inaeleza kuwa upande wa ardhini, katika vizuizi vya usalama vilivyoko maeneo yenye jua kali na mabondeni kwenye vumbi jingi kuelekea majimbo mengi yaliyoko kusini mwa Somalia, wanajeshi wa Kenya, nchi iliyoko jirani, ndio ambao wanapigana takriban vita yote hiyo. \n Mmoja wa wanajeshi hao ni Christopher Katitu, ni askari wa ngazi ya chini katika jeshi la ulinzi Kenya (KDF), ambaye ametumikia kwa miaka miwili kusimamia silaha ya kivita aina ya rashashi iliyoko katika handaki huko Kismayo, bandari ya Jiji hilo ambayo imesambaratishwa na mapigano ya silaha yanayoendelea mtaa kwa mtaa katika eneo hilo. \n Na hivyo, pale al-Shabaab walipouwa takriban wanafunzi 150 katika chuo kikuu ambacho kiko upande wa pili wa mpaka eneo la Garissa, Kenya, Katitu alipelekwa kulinda mpakani mwa jiji hilo lenye mapigano katika kizuizi cha usalama cha barabara kuu, kwa mfululizo usiku na mchana. \n Aina fulani ya msongo wa mawazo ulianza kujitokeza katika ubongo wake, tatizo ambalo hakuweza kulitambua. Ilikuwa sio tu vita – matatizo ya fedha yalikuwa yanaongezeka nyumbani, pia, na mkewe alikuwa amemkasirikia. Kwa kipindi cha muongo mmoja akitumikia jeshini, alikuwa hajawahi kupata ushauri nasaha. \n Katika likizo fupi kutoka Garissa, Katitu alikuwa amechanganyikiwa. Lakini badala ya kupewa matibabu ya msongo wa akili unatokana na athari za vita, alifungwa jela na kuhukumiwa na mahakama ya kijeshi wakati alipokuwa anajaribu kurudi na kujiunga na kikosi chake \n Tangu Kenya ilipoingia katika vita nchini Somalia mwaka 2011, Marekani imeipa serikali ya Kenya zaidi ya dola za Marekani nusu bilioni kwa ajili ya kusaidia masuala ya ulinzi. \n Msaada huo unatolewa bila ya kusisitiza kuwa sehemu ya msaada huo utumike kwa matibabu ya afya ya akili kwa askari wake, lakini jeshi la Marekani linawafundisha madaktari wa jeshi la Kenya juu tiba ya masuala ya afya ya akili. \n Daktari Mkuu wa Jeshi la Kenya, George Ng’ang’a amesema : Iwapo kuna eneo moja tumesonga mbele ni afya ya akili.” \n Lakini katika mahojiano na madaktari wa KDF, wataalam wa afya ya akili na darzeni ya askari wa zamani wa Jeshi la Kenya, taswira inajitokeza kuwa mfumo huo unapendelea kuwaadhibu kuliko kushughulikia afya ya akili za mamia wanajeshi wanaokabiliwa na tatizo la msongo wa akili. \n Kitendo cha kulikosoa jeshi ni kosa, na ugonjwa wa akili ni nadra kujadiliwa ndani ya jeshi au katika jamii kwa ujumla. \n Miaka minane ya operesheni za kijeshi ndani ya Somalia, mamia ya askari wa Kenya wameuawa na darzeni ya mashambulizi ya al-Shabaab yametokea katika ardhi ya Kenya, na mengine kuelekezwa kwa wanajeshi wa KDF. \n Kenya ina wanajeshi 4,000 nchini Somalia, ambayo ni moja ya tano ya kikosi cha Umoja wa Afrika kilichopelekwa nchini humo. \n Jeshi la KDF linasema kuwa linatoa huduma ya ushauri nasaha, lakini Ng’ang’a amesema katika mahojiano kuwa KDF haina kumbukumbu zozote juu ya wagonjwa wa akili, au kutenga hospitali ya afya ya akili. \n Hakuweza kubainisha ni wataalam wangapi wa saikolojia wameajiriwa na KDF. \n Kikosi cha Jeshi la Marekani cha Africa Command kimesema kimejiandaa kusaidia kujenga jeshi la Kenya ambalo ni mshirika wake lenye weledi na uwezo kamili... ##
Tel Aviv imetoa tamko la kumfukuza afisa wa ngazi ya juu wa Human Rights Watch (HRM) kutokana na tuhuma kwamba anaunga mkono vuguvugu linalotetea haki za wapalestina.  \n\nMahakama ya juu ya Israel imekubaliana na amri ya serikali kwamba Omar Shakir ambaye ni mkurugenzi mkazi wa HRW nchini Isreal na Palestina ni lazima aondoke nchini humo Jumatatu.  \n Israel pia imewanyima hati za kuingia nchini watu wengine mashuhuri wanaosemekana kuunga mkono vuguvugu hilo wakiwemo wanadiplomasia wa Umoja wa Mataifa. \n Vyanzo vya habari vinaeleza kuwa hii ni mara ya kwanza kwa afisa wa HRW aliyeko ndani ya nchi kuamriwa kuondoka. \n Shakir amesema kuwa hatua iliyo chukuliwa dhidi yake inathibitisha ukandamizaji wa haki za binadamu unaotekelezwa na utawala wa Netanyahu. \n Amesema ukandamizaji huo umekuwa ukiwaathiri watu wengi wakiwemo wanafunzi wa kigeni kwenye vyuo vikuu pamoja na jamii za watu wanaoikosoa serikali pamoja na wanaharakati. \n Imetayarishwa na mwandishi wetu, Washington, DC.. ##
Kamanda wa Polisi Kinondoni (RPC), Dar es Salaam, Tanzania, Musa Taibu ameeleza hana taarifa ya kukamatwa kwa afisa elimu wa kwa umma wa kituo cha Sheria na Haki za Binadamu (LHRC), Tito Magoti. \n\nPia amefafanua kuwa katika eneo lake la utawala hakuna afisa mwenye taarifa za kukamatwa kwa ofisa huyo. \n Hata hivyo vyanzo vya habari vimeeleza kuwa Magoti anashikiliwa na Polisi Kanda Maalum ya Dar es Salaam tangu Ijumaa iliyopita ya Desemba 20, 2019, baada ya kumkamata akiwa Mwenge Kinondoni jijini Dar es Salaam \n Kamanda wa Polisi wa Kanda hiyo, Lazaro Mambosasa amekaririwa mara kadhaa na gazeti la Mwananchi akisema inamshikilia Magoti na wenzake watatu kwa uchunguzi wa tuhuma za makosa ya jinai. \n Leo Jumatatu Desemba 23, 2019, Kamanda Taibu akizungumza na waandishi wa habari alizungumzia suala la Magoti baada ya kuulizwa na waandishi hao wakitaka kujua endapo anafahamu ofisa huyo wa LHRC amewekwa kituo gani. \n Kamanda alijibu : "Kwa bahati mbaya sina taarifa hizi, nimeuliza wenzangu hakuna mwenye taarifa za kukamatwa kwa Tito kwenye himaya yangu.". ##
Balozi za Marekani na Uingereza nchini Tanzania zimeeleza kusikitishwa na kuongezeka kubanwa kwa utaratibu wa haki za kisheria nchini humo, kufuatia matukio ya mara kwa mara ya raia kukamatwa na kuzuiliwa kwa muda mrefu bila kupelekwa mahakamani. \n\nSerikali pia inakosolewa kwa kitendo cha mtu kubadilishiwa mashtaka na mamlaka za sheria, hali inayotoa wasiwasi mkubwa kwa mustakabali wa haki za binadamu nchini humo. \n Aidha tukio la kukamatwa kwa Erick Kabendera, mwandishi wa habari anayeandikia vyombo vya habari ndani na nje ya nchi, katika mazingira ya kutatanisha, na mwenendo wa shauri lake kugubikwa na utata, balozi za Marekani na Uingireza zimeitaka serikali ya Tanzania kutoa hakikisho la kuheshimu haki za kiraia. \n Hii inatokana na Tanzania ilivyotambua kuwa haki za kiraia ni za msingi, pamoja na kuridhia mikataba mbalimbali ya haki za kibinadamu ya Umoja wa Mataifa, likiwemo azimio la kimataifa la haki za Rai na Kisiasa. \n Imetayarishwa na mwandishi wetu, Washington, DC.. ##
Uhispania imeanza kulegeza baadhi ya masharti ya kutotoka nje Jumatatu kwa kuwaruhusu wafanyakazi wa sekta ya viwanda na ujenzi kurejea makazini. \n\nWakati bado kuna wasiwasi wa kuenea kwa virusi hivyo, makampuni yanatakiwa kuwapa wafanyakazi vifaa vya kujihami na kuhakikisha kuwa pendekezo la watu kutokaribiana kwa mita mbili linazingatiwa. \n Spain ni moja ya nchi zilizoathiriwa zaidi na janga la corona ikiwa inazaidi ya maambukizi yaliyopimwa na kuthibitishwa 165,000 na vifo 17,000. Sehemu kubwa ya nchi hiyo imekuwa chini ya amri ya kutotoka majumbani kwa kipindi cha takriban mwezi mmoja. \n Waziri Mkuu Pedro Sanchez amesema Jumapili janga hilo ni tishio siyo tu kwa athari za kiafya, lakini pia kiuchumi na kijamii. \n Hivyo basi, kukabiliana na janga hili kunahitaji hatua mchanganyiko zinazozuia maambukizo, zinazowezesha mifumo yetu ya afya kuimarika na wakati huo huo kuzuia uchumi wetu usidumae na kuporomoka kutokana na athari mbaya zinazoweza kufanya ajira ya nchi yetu kutetereka,” Sanchez amesema. \n Uwiano kati ya muda gani kuendeleza amri ya kutotoka majumbani na wakati gani kuwaruhusu warudi makazini ili kuimarisha uchumi uendelee kuzalisha ndilo hivi sasa linapimwa na serikali zote ulimwenguni. \n Waziri Mkuu wa Korea Kusini Chung Sye-kyun amesema Jumatatu maafisa walikuwa wanajadili miongozo mipya inayowezekana itakayoweza kuendeleza suala la kutokaribiana baina ya watu wakati ikiruhusu “shughuli za kiuchumi na kijamii kufanyika.” \n Korea Kusini imeshuhudia idadi ya maambukizi mapya ya kila siku ikiendelea kupungua, ambapo serikali imetangaza Jumatatu maambukizi 25 mapya.  \n Rais wa Marekani Donald Trump ameashiria nia yake kuruhusu shughuli za kiuchumi kuendelea kama kawaida haraka iwezekanavyo. \n Uongozi wake umeshauri watu kutotoka majumbani iwapo itawezekana hadi mwisho wa mwezi, wakati magavana wa majimbo mengi kati ya 50 wamechukua hatua zaidi na kuamrisha watu kutotoka majumbani ila tu kwa ajili ya kufanya mazoezi na kununua mahitaji yao. \n Mtaalam wa ngazi ya juu wa magonjwa ya kuambukiza Dkt Anthony Fauci amesema katika mahojiano na kituo cha televisheni cha CNN Jumapili kuwa anafikiri baadhi ya amri zilizowekwa pengine zinaweza kuondolewa mapema mwezi ujao. \n “Ni matarajio yetu kuwa ifikapo mwisho wa mwezi tunaweza kutathmini hali hii na kusema, sawa, kuna kitu chochote hivi sasa tunaweza kuruhusu kifanyike katika hali ya usalama na tahadhari? Iwapo ndio, tufanye. Ikiwa hapana, basi tuendelee kuzuia,” Fauci amesema. \n Ameongeza kuwa suala la msingi litakuwa uwezo wa kutambua mtu yeyote ambaye atapata maambukizi, kuwatenga watu hao, na kufuatilia nani walikuwa wamekaribiana naye, na kwamba juhudi zozote za kurejesha nchi katika hali ya kawaida itategemea hali halisi ilivyo katika maeneo mbalimbali ya nchi. \n Mapema Jumatatu, kulikuwa na watu milioni 1.85 walithibitishwa kuwa na maambukizi duniani kote, vifo 114,000, kwa mujibu wa takwimu zilizotolewa na Chuo Kikuu cha Johns Hopkins. Kati ya idadi hiyo Marekani inamaambukizi 550,000.. ##
Takriban watu 50, inasemekana wamekufa katika Jamhuri ya Kidemokrasia ya Congo asubuhi ya kuamkia Alhamisi kutokana na ajali ya trenikusini mashariki mwa nchi hiyo, kulingana na ujumbe uliotumwa kupitia tweeter na Waziri wa Maswala ya kibinadamu, Steve Mbiyaki.  \n Kulingana na Mbiyaki, aliongeza kuwa takriban watu ishirini na watatu walijeruhiwa. Hata hivyo Gavana wa jimbo la Tanganyika ilipotokea ajali hiyo Zoe Kabila alitoa idadi ya watu 10 waliokufa na wengine 30 kujeruhiwa. \n Baadaye akizungumza na shirika la habari la Reuters, Waziri Mbiyaki alisema kuwa anaelewa tofauti ilioko kwenye idadi iliotolewa ya maafa, lakini wanaendelea kutadhmini idadi kamili, wakati shughuli za uokozi zikiendelea. \n Muda mfupi baada ya ajali hiyo, Harison Kamau wa VOA alizungumza na Kahozi Kosha akiwa Lubumbashi ambaye alianza kwa kueleza aina ya treni iliohusika kwenye ajali hiyo. \n No media source currently available. ##
Hakuna rais wa Afrika Mashariki ambaye yuko madarakani aliyehudhuria mazishi ya Marehemu Rais wa zamani wa Burundi, Pierre Nkurunziza yaliyofanyika Ijumaa, gazeti la The East African limeripoti. \n\nVyanzo vya habari vimesema kuwa wakati akiwa madarakani, Nkurunziza alitengwa kidiplomasia baada ya 2015, wakati alipoamua kugombea urais kwa muhula wa tatu ulioibua maandamano kupinga hatua hiyo. \n Rais wa Tanzania John Magufuli alimtuma Waziri Mkuu Kassim Majaliwa, aliyekuwa amefuatana na ujumbe wa watu 21, akiwemo rais mstaafu Jakaya Kikwete na mkewe, Salma Kikwete. \n Naye Rais wa Kenya Uhuru Kenyatta aliwakilishwa na Katibu Mkuu wa Utawala katika Wizara ya Jumuiya ya Afrika Mashariki Ken Obura. \n Uganda iliwakilishwa na Matayo Kyaligonza, balozi wa nchi hiyo nchini Burundi. \n Hata hivyo, haikujulikana iwapo jirani wa Burundi, Rwanda ilikuwa imetuma mwakilishi yeyote rasmi. \n Lakini wiki iliyopita, Rais wa Rwanda Paul Kagame alituma salamu za rambirambi na kuamuru bendera kurushwa nusu mlingoti, akiashiria kuwa atatumia fursa hiyo kuondoa tofauti na jirani yake Burundi. \n Sudan Kusini haikupeleka mwakilishi, lakini Rais Salva Kiir katika salamu zake za rambirambi alimuelezea Nkurunziza kama kiongozi aliyesimama bega kwa began na wapiganaji wa SPLM/A wakati wa harakati za ukombozi uliopelekea uhuru wa Sudan Kusini. \n “Nkurunziza alikuwa kiongozi bora wa Afrika Mashariki ambaye kifo chake ni pengo kubwa kwa eneo hilo,” amesema Rais Kiir. \n Nchi zote za jumuiya ya Afrika Mashariki ziliamrisha bendera zao kupeperushwa nusu mlingoti kufuatia kifo cha Nkurunziza Juni 8. \n Na kwa mara ya kwanza katika kipindi cha miaka 22, Burundi ilipiga kura kuchagua waziri mkuu, nafasi ambayo ilitenguliwa huko nyuma na katiba ya zamani ya nchi hiyo.. ##
Ndege iliyokodiwa iliwasafirisha raia wa Japani 206 kutoka Wuhan, ambayo ndio chimbuko la kirusi hicho, kuelekea uwanja wa ndege wa Haneda, Tokoyo Jumatano. \n Abiria wanne walipelekwa hospitali baada ya kusema wanahisi wanaumwa. Wafanyakazi wa afya walikuwa ndani ya ndege ili kuwapima abiria hao kabla ya ndege kuondoka na pia baada ya ndege kutua. \n Wamarekani waondolewa Wuhan \n Shirika la habari la Associated Press limesema kuwa ndege ya kukodiwa iliwasafirisha kutoka mjini Wuhan idadi isiyojulikana ya Wamarekani hadi mji wa Anchorage, Alaska ambako watapiwa kuangalia iwapo wana kirusi. \n Australia, New Zealand, Ufaransa, Urusi na mataifa mengine pia yametangaza mipango ya kuwaondoa raia wake kutoka mjini Wuhan wiki hii. \n Pamoja na kuongezeka idadi ya vifo, idara ya afya ya China inasema idadi ya waliothibitishwa kuambukizwa kirusi corona wamefikia 5,900, ikiwa ni idadi kubwa kupita ile ya wale waliokuwa wameambukizwa kirusi cha homa ya mafua, SARS, iliyouwa watu 800 dunia nzima kati ya mwaka 2002 – 2003. \n Karantini yawekwa mji wa Wuhan \n Serikali imeweka karantini katika mji wa Wuhan, ikizuia watu kuingia na kutoka nje ya mji huo. \n Miji mingine kadhaa katika jimbo la Hubei, ambapo Wuhan ni mji mkuu, wanakabiliwa na katazo kali la kusafiri kutoka sehemu moja kwenda nyengine. \n Wuhan iko mbioni kukamilisha maeneo mapya mawili ya muda yatakayotumika kutibu idadi ya wagonjwa inayoongezeka. Kirusi hicho kinaaminika kuwa kiliibuka mwishoni mwa mwaka 2019 katika soko la vyakula vya baharini yaliyokuwa yanauza wanyama pori kinyume cha sharia. \n UAE yathibitisha maambukizo ya raia wake \n Umoja wa Falme za Kiarabu (UAE) umethibitisha kuwa familia moja ambayo ilikuwa imerejea hivi karibuni kutoka Wuhan imekutikana na kirusi korona na kuwa ni ambukizo la kwanza katika Masharikii ya Kati. \n UAE hivi sasa ipo katika orodha ya darzeni za nchi zilizothibitishwa kuwa na kirusi hicho, ikiwemo Australia, Canada, Ufaransa, Ujerumani, Japan, Korea Kusini, Thailand, Marekani na Vietnam. \n Shirika la Afya Duniani \n Shirika la Afya Duniani (WHO) linasema wengi kati ya watu waliokutikana na kirusi corona walikuwa wanahistoria ya kusafiri kwenda Wuhan, na wengine kadhaa walikuwa wamekaribiana na mtu aliyekuwa amesafiri huko. \n Tahadhari ya CDC \n Kituo cha Udhibiti na Kinga ya Magonjwa (CDC) ya Marekani (U.S) kimetahadharisha kuwa safari zote zisizo za dharura kwenda China zisitishwe, wakati shirika la ndege la Uingereza limetangaza Jumatano kuwa limesitisha ndege za moja kwa moja kwenda na kutoka China bara.. ##
Minneapolis imewafukuza kazi maafisa wa polisi wanne waliohusika kumweka chini ya ulinzi Jumatatu Mmarekani mweusi aliyefariki baada ya ofisa mmoja kati yao kumkandamiza shingo yake kwa goti. \n\nMtu aliyekuwa pembeni alichukuwa picha ya video, na kuiweka katika mitandao ya kijamii na kwa haraka iliweza kuonekana nchini kote Marekani. \n Meya wa Minneapolis Jacob Frey alituma ujumbe wa tweet akisema kuachishwa kazi kwa maafisa hao wanne ni “uamuzi sahihi.” \n “Hakustahili kufa. Tulichokiona ni kitu kiovu. Kiukamilifu na wazi kimevuruga mambo. Maisha ya mtu huyu yanathamani,” meya alisema. “Ninaamini kile nilichokiona na kile nilichokiona kwa kiwango chochote kile ni kitendo cha makosa. Kuwa mtu mweusi Marekani isiwe ni hukumu ya kifo.” \n Muathirika huyo ni George Floyd. Polisi wa Minneapolis wanasema anashabihiana na mshukiwa wa kesi ya kughushi na wanasema maafisa walichukuwa hatua hiyo baada ya Floyd kukataa kuwekwa chini ya ulinzi. \n Video hiyo inaonyesha afisa mzungu akikandamiza shingo ya Floyd kwa goti lake ambaye tayari alikuwa amefungwa pingu.  \n “Tafadhali, tafadhali, tafadhali, siwezi kupumua, Tafadhali,” anasikika akisema hayo wakati watu walioko pembeni wakipiga makelele kumtaka polisi aache kuikandamiza shigo yake. \n Afisa aliyekuwa anakandamiza shingo ya Floyd akimtaka “atulie,” lakini anaendelea kuweka goti lake juu ya shingo ya Floyd kwa dakika kadhaa baada ya muathirika huyo kuacha kufurukuta. Mmoja wa walioshuhudia tukio hilo amesema alimsikia Floyd akimwita mama yake kabla ya kukata roho. \n Polisi wa Minneapolis wanaahidi uchunguzi kamili wakati FBI itaangalia iwapo haki za kiraia za Floyd zilikiukwa. \n Mamia ya watu walikusanyika Jumanne jioni eneo ambalo Floyd alikufa kupinga maafa hayo. \n Waliandamana kilomita chache hadi eneo la polisi, ambapo walipambana na polisi waliokuwa wamevalia vifaa vya kupambana na fujo. \n Waandamanaji waliharibu gari moja la polisi, walivunja madirisha ya jengo lilioko karibu na kuchafua jengo kwa kulipakaza rangi. Polisi walikabiliana na waandamanaji hao kwa kutumia mabomu ya kutoa machozi na aina nyingine ya vizuizi dhidi ya waandamanaji.. ##
Mahakama Kuu nchini Afrika Kusini imetoa katazo la kuruka ndege ya shirika la ndege la Air Tanzania nchini humo. \n\nKufuatia hatua hiyo hakuna tamko lolote lililotolewa kuhusiana na amri hiyo ya mahakama. \n Kulingana na taarifa ya serikali ya Tanzania wanasheria wake tayari wamewasili nchini Afrika Kusini kutafuta ufumbuzi wa suala hilo na kuwa watatoa taarifa kamili mchakato huo utakapomalizika. \n Ndege hiyo ilikuwa inatoka Afrika Kusini kwenda jijini Dar es Salaam. \n Wakati huohuo Air Tanzania imewaomba radhi wateja wake kupitia mtandao wake wa Twitter kutokana na usubufu walioupata kutokana na kuzuiliwa ndege hiyo na itafanya marekebisho ya safari zake. \n Imetayarishwa na mwandishi wetu, Washington, DC.. ##
Iran imetungua ndege ya Marekani isiyokuwa na rubani Alhamisi katika tukio ambalo maafisa wa Iran wanasema ndege hiyo ilikuwa katika anga ya nchi hiyo, lakini maafisa wa Marekani wamesema ilikuwa katika anga za kimataifa \n\nKwa maelezo ya Iran, ndege hiyo aina ya RQ-4 Global Hawk ilitunguliwa na majeshi yake ya Revolutionary Guard katika eneo la anga la kaskazini ya jimbo la Hormozgan nchini humo karibu na njia kuu ya meli za kimataifa eneo la Hormuz. \n Afisa wa Marekani ameitambua ndege iliyotunguliwa kuwa ni MQ-4C Triton ambayo ilikuwa inaruka katika eneo hilo la Hormuz. \n Msemaji wa jeshi la majini la Kikosi cha Central Command cha Marekani Bill Urban ameiambia VOA, "Hakuna ndege ya Marekani iliyokuwa inaruka katika anga la Iran hivi leo." \n Alisita kutoa maoni yeyote zaidi juu ya tukio hilo. \n Jeshi la Marekani limesema kuwa Iran ilijaribu kutungua ndege ya Marekani isiyokuwa na rubani wiki iliiyopita, na mvutano huo kati ya nchi hizo mbili umeongezeka kutokana na shambulizi la meli za mafuta katika eneo hilo ambalo Marekani inailaumu Iran kwa tukio hilo, wakati Iran inasema haikufanya shambulizi hilo. \n Uhusiano umezidi kuwa mbaya tangu Rais wa Marekani Donald Trump alipojitoa mwaka 2018 kutoka katika mkataba wa kimataifa uliyokuwa unaidhibiti program ya Iran ya nyuklia kwa kupunguziwa vikwazo. \n Vikwazo vya Marekani vipya vimeathiri uchumi wa Iran, na Iran imetangaza kuendeleza kuzalisha uranium kwa kuboresha iwe na nguvu hafifu wakati ikitafuta msaada kutoka kwa mataifa ya Ulaya kuzuia hatua hiyo ya vikwazo vya Marekani.. ##
China imesema Jumatano kuwa uamuzi wa Rais wa Marekani Donald Trump kusitisha ufadhili kwa Shirika la Afya Duniani kutaziathiri nchi zote wakati dunia ikikabiliwa na hatua muhimu ya kupambana na janga la virusi vya corona. \n\nTamko la wizara ya mambo ya nje la nchi hiyo limekuja baada ya Trump kutangaza hilo Jumanne ambapo alisema kuwa WHO haikufanya uchunguzi wa kutosha juu ya ripoti za awali juu ya kuwepo mlipuko wa virusi hivyo nchini China. \n Ujerumani \n Ujerumani imejiunga katika kulitetea shirika hilo, huku Waziri wa Mambo ya Nje Heiko Maas akisema Jumatano kuwa kutoa lawama “hakutasaidia.” \n “Inabidi tushirikiane kwa karibu katika kupambana na #COVID19, Maas alituma ujumbe wa Twitter. “Moja ya vitega uchumi bora ni kuiimarisha @UN, hususan @WHO ambayo haina ufadhili wa kutosha, kwa mfano kwa ajili ya kutengeneza na kusambaza vifaa vya kupimia na chanjo.” \n Chuo Kikuu cha Johns Hopkins \n Kuna takriban maambukizi milioni 2 yaliyothibitishwa duniani, lakini kutokana na tatizo la kuwepo vipimo katika maeneo mengi, kiwango cha maambukizi kwa kweli kiko juu zaidi. Takwimu zilizotolewa na Chuo Kikuu cha Johns Hopkins Jumatano kimeeleza idadi ya vifo ni zaidi ya 126,000. \n Ufaransa, Itali na Uhispania \n Ufaransa imesema idadi ya vifo ni zaidi ya 15,000, na kuifanya iwe ni nchi ya nne, ikiwemo Marekani, Itali na Uhispania. \n Italina Uhispania ni kati ya nchi kadhaa za Ulaya ambazo zimeanza kulegeza masharti ya kutotoka majumbani yaliyokuwa yamewekwa kuzuia kuenea kwa virusi hivyo, wakati Ufaransa imeongeza mapema leo muda wa amri hiyo ya kutotoka majumbani. \n Majadiliano juu ya lini na namna gani ya kulegeza masharti yanaendelea katika serikali mbalimbali duniani kote. \n California \n Katika jimbo la California lilioko magharibi mwa Marekani, Gavana wake Gavin Newsom amesema ataruhusu watu kutoka majumbani pale tu idadi ya watu wanaolazwa hospitalini kutokana na virusi vya corona itapopungua kwa angalau wiki mbili mfululizo, kuwepo kwa vifaa vya kutosha vya kujikinga kwa wafanyakazi wa afya, maafisa watakapokuwa na uwezo bora wa kufuatilia walioambukizwa na kuwatenganisha na jamii. \n India \n India imetangaza Jumatano mpango wake wa kuruhusu shughuli za uzalishaji viwandani na mashambani kuanza tena katika maeneo ya vijijini ifikapo Aprili 20, wakati amri ya kutotoka majumbani nchi nzima ikiendelea kutekelezwa mpaka mapema mwezi Mei. \n Kutofautiana katika kuchukuliwa amri hizi zinaonyesha muelekeo wa mlipuko huu, wakati maeneo yaliyopata maambukizi mwanzoni yakionyesha dalili za kuridhisha kuwa janga hilo pengine litamalizika, wakati nchi nyingine zikianza kushuhudia kuongezeka kwa idadi ya maambukizi. \n Afrika \n Hilo limeonyeshwa na amri kadhaa mpya zilizotolewa wiki hii katika bara la Afrika. Malawi ni kati ya nchi zilizofanya hivyo hivi karibuni, wakati Rais Peter Mutharika alipotangaza Jumanne amri ya kutotoka majumbani kwa siku 21 kuanzia Jumamosi ijayo. \n “Napenda kuwashauri kuheshimu kikamilifu amri hii kwa sababu ni kwa ajili ya maslahi ya nchi yetu,” Mutharika amesema. \n Kwa upande wa uchumi, amri ya kutotoka majumbani imepelekea kushuka zaidi kwa matumizi ya mafuta. \n IEA \n Shirika la Kimataifa la Nishati (IEA) limetoa makadirio yake Jumatano yakionyesha kushuka kwa mahitaji ya mafuta katika mwezi wa Aprili kwa mapipa milioni 29 kwa siku, kiwango ambacho hakijawahi kushuhudiwa kwa kipindi cha miaka 25. \n New Zealand \n Huko New Zealand, Waziri Mkuu Jacinda Ardern ametangaza kuwa yeye pamoja na maafisa wa ngazi ya juu wamejitolea kupunguza mishahara yao kwa asilimia 20 katika hatua ya kukiri kuwa nchi hiyo inakabiliwa na hali ngumu ya kiuchumi ili kukabiliana na mlipuko wa corona.. ##
Mabadiliko katika serikali ya Alassane Ouattara huenda ikawa hatua mojawapo ya kujiandaa na uchaguzi wa rais mwaka 2020, wachambuzi wa masuala ya kisiasa wanaeleza. \n\nRais wa Ivory Coast, Alassane Ouattara ametangaza baraza jipya la mawaziri Jumatano ambapo Adama Coulibaly anabaki katika nafasi yake ya Waziri wa Fedha, kulingana na taarifa ya serikali. \n Kobenan Kouassi Adjoumani aliteuliwa kushika nafasi nyingine ya waziri wa kilimo katika taifa hilo linaloongoza duniani katika uzalishaji wa cocoa. \n Hali ya kisiasa kwenye taifa hilo la Afrika Magharibi imeyumba kutokana na uamuzi wa Rais wa zamani Henri Konan Bedie kuvunja ushirikiano wa miaka 10 na utawala wa Ouattarawa Oktoba mwaka 2018. \n Pia upo uwezekano wa kurudi tena nyumbani kwa kiongozi wa zamani Laurent Gbagbo baada ya kuachiliwa huru na mahakama ya kimataifa - ICC ya The Hague. \n Imetayarishwa na mwandishi wetu, Washington, DC.. ##
Rais wa Tanzania John Magufuli, amezindua Ijumaa ujenzi wa bwawa la kuzalisha umeme katika mbuga ya wanyama ya Selous. \n\nRais Magufuli amesisitiza kwamba mradi huo hautaathiri mazingira na badala yake unaimarisha ukuaji wa uchumi kupitia ujenzi wa viwanda. \n Amesema asilimia tatu pekee ya sehemu hiyo ya mbuga ya wanyama, yenye ukubwa wa kilomita 50,000 mraba, itatumika kwa ujenzi huo. \n Mfuko wa wanyamapori ulimwenguni unasema mradi huo wa umeme utaathiri maisha ya watu 200,000 ikiwemo wakulima na wavuvi katika mto Rufiji. \n Mbuga ya Seluu, ni makao ya ndovu, vifaru weusi na mbwa mwitu. \n Mradi huo uko katika eneo la mto Rufiji, ambayo ni urithi wa ulimwengu. \n Tangu rais atangaze kujengwa kwa mradi huo kumekuwapo pingamizi za watetezi wa mazingira wakitahadharisha athari hasi kwa hifadhi ya wanyama.  \n Watetezi hao wameeleza hilo ni janga kwa uharibifu usiyoweza kukadirika kwa hifadhi kubwa kuliko zote ya wanyama ya Selous kwa Afrika nzima. \n Tangu mwaka 1982, Selous ilitangazwa na Shirika la Elimu, Sayansi na Utamaduni la Umoja wa Mataifa (UNESCO) kuwa ni eneo la Urithi wa Ulimwengu, lenye thamani kwa ulimwengu chini ya Mkataba wa UNESCO uliyosainiwa na nchi 193.  \n Kujenga bwawa la kuzalisha umeme lenye urefu wa kilomita 100 na kilomita 25 kwa upana itakuwa ndiyo mwanzo wa kuiua hifadhi hiyo ya Selous ambayo ni sehemu ya kipekee ya maisha salama kwa wanyama. \n Mradi huo unatarajiwa kuzalisha megawati 2,100 za umeme na kuongeza mara tatu kiwango cha umeme nchini Tanzania. \n Tanzania inakumbana na matatizo makubwa ya umeme, asilimia 10 pekee ya familia ikiwa ndiyo iliyo na nguvu za umeme. \n Imetayarishwa na mwandishi wetu, Kennes Bwire, Washington, DC.. ##
Wananchi wa Tanzania wanatumia zaidi bangi kuliko wenzao wa nchi nyingine za Afrika Mashariki (EAC), ripoti mpya imeeleza. \n\nTakwimu za Shirika la New Frontier zinaonyesha Tanzania ni nchi ya tano ya Kiafrika, ambayo raia wake milioni 3.6 wameeleza kuwa wanatumia bangi, limeripoti gazeti la The Citizen, Jumatatu nchini Tanzania. \n Katika EAC Tanzania inaongoza nchi nyingine mbili zenye idadi kubwa ya watu ambazo ni Kenya ambayo inawatumiaji milioni 3.3 na imeorodheshwa kuwa nafasi ya sita katika utumiaji bangi Afrika na Uganda yenye idadi ya watumiaji wa bangi milioni 2.6 ikiwa imechukuwa nafasi ya nane katika utumiaji bangi Afrika. \n Watumiaji wa juu kabisa wa bangi Afrika, kwa mujibu wa ripoti hiyo, ni Nigeria ikiwa na watumiaji wa bangi milioni 20.8, Ethiopia inawatumiaji milioni 7.1, Misri watumiaji milioni 5.9 na Jamhuri ya Kidemokrasia ya Congo (DRC) ikiwa nafasi ya nne na watumiaji milioni 5. \n Kwa mujibu wa utafiti huo, Nigeria ina idadi kubwa ya watumiaji wa bangi, ambapo asilimia 19.4 ya wakazi wake wenye umri wa miaka 15 na zaidi ambao wametumia bangi mwaka mmoja uliopita. \n Mwaka 2018, Afrika imesajili matumizi ya bangi yenye thamani ya kustaajabisha ya paundi bilioni 37 inayotumika barani humo. \n Uchambuzi wa hivi karibuni wa Shirika la New Frontier Data unaonyesha mahitaji makubwa ya bangi ambapo zaidi ya watu wazima milioni 260 duniani wanatumia bangi angalau mara moja kwa mwaka. \n Jumla ya kiwango cha fedha cha kustaajabisha kununua bangi kila mwaka ni dola za Marekani bilioni 344.. ##
Ni mrepublican wa kwanza kutoa wito akitaka Rais Trump afunguliwe mashtaka kutokana na ukiukaji wa sheria kuhusu ripoti ya mwendesha mashtaka mkuu Robert Mueller iliyochunguza iwapo kampeni ya Trump ilishirikiana na Russia kuingilia kati uchaguzi Marekani 2016 \n\nMbunge wa jimbo la Michigan nchini Marekani aliyekuwa m-Republican wa kwanza kutoa wito kwa Rais Donald Trump afunguliwe mashtaka alijitetea siku ya Jumatatu japokuwa msimamo wake ulimsababisha kushambuliwa na warepublican wengine wanaomuunga mkono Trump. \n Mbunge Justin Amash anayehudumu kwa muhula wa tano bungeni aliwaeleza wakosoaji wake kwamba walieleza matamshi kadhaa ya uongo katika kudai kwamba Trump hakuzuia mkondo wa sheria kufanya kazi kwa kujaribu kusitisha uchunguzi wa muda mrefu uliofanywa na mwendesha mashtaka maalumu Robert Mueller kuhusiana na Russia kuingilia kati uchaguzi mkuu wa urais Marekani 2016. \n Wakosoaji wa uchunguzi wa Mueller akiwemo rais mwenyewe wanadai kwamba Trump hakuweza kuzuia mkondo wa sheria kufanya kazi kwa sababu hakukuwa na uhalifu wa kuzuia sheria kufanya kazi kwa kuwa Mueller aligundua kuwa sio Trump wala kampeni yake ilishirikiana na Russia kumsaidia Trump ashinde kuingia White House. \n Lakini Amash alieleza kuwa wachambuzi wa sheria wa Marekani wanakubaliana kwamba kizuizi cha sheria hakihitaji hatua ya kuelezea uhalifu wenyewe.. ##
Kiongozi wa upinzani Kizza Besigye na Mbunge Robert Kyagulani maarufu Bobi Wine nchini Uganda, wamekubaliana kufanya kazi kwa pamoja ili kukishinda chama kilichoko madarakani cha NRM cha Rais Yoweri Museveni kwenye uchaguzi 2021. \n\nTaarifa hiyo imetolewa Jumatano kwa vyombo vya habari na wasemaji wa vuguvugu la wanaharakati wa makundi ya People’s Power la Bobi Wine na la People's government la Besigye. \n Wakizungumza na vyombo vya habari Jumatano mjini Kampala, msemaji wa People’s Power Joel Ssenyonyi na msemaji wa vuguvugu la mapinduzi People’s government la Kizza Besigye, Mbunge Betty Nambooze wamesema pande mbili za vuguvugu hilo zitafanya harakati za pamoja ili kumzuia Rais Museveni aliye madarakani tangu mwaka 1986 asishinde uchaguzi wa 2021. \n “Makundi mawili haya yana shughuli tofauti na tutaendelea kuzifanyia kazi na mara kwa mara tutafanya shughuli za pamoja”, amesema Ssenyonyi, msemaji wa People’s power inayoongozwa na Bobi Wine. \n Jumanne, Bobi Wine alikiri kwamba vuguvugu lake limekuwa likifanya mikutano na vyama tofauti vya siasa wakiwemo wapinzani wa ndani ya chama tawala cha NRM cha Yoweri Museveni na chama cha Kizza Besigye. \n Mbunge Betty Nambooze amesema katika mikutano kati ya wapinzani wa Rais Museveni, suala la kuwa na mgombea moja kwenye uchaguzi ujao lilijadiliwa, na lengo hasa ni kurejesha utawala unaoheshimu uhuru wa wanainchi wote wa Uganda. \n Nambooze ameongeza kuwa, lengo kuu ni kumuondoa rais Museveni hata kabla ya uchaguzi wa 2021, na iwapo mpambano huo utahitaji kuwa na mgombea mmoja atakaewakilisha upinzani ili ufikie lengo hilo basi wapinzani hawatokua na budi kumteua mgombea mmoja. \n Mchambuzi wa siasa za Uganda Akol Amazima ameiambia Sauti ya Amerika kwamba kuungana kwa Besigye na Bobi Wine bila shaka, kutampa changamoto kubwa rais Museveni. \n Pamoja na hivo, Amazima anasema ili upinzani uweze kumshinda rais Museveni, kuna ulazima wamteuwe mgombea mwenye uzoefu wa kisiasa. \n Baada ya kipengele cha katiba kilichomzuia mtu mwenye umri wa miaka 75 kugombea urais kuondolewa na bunge la Uganda, Rais Museveni aliye na umri wa miaka 74 sasa anaruhusiwa kugombea tena kwenye uchaguzi ujao baada ya kutumikia kwa muda wa miaka 33. Tayari chama chake cha NRM kimekwisha kumtangaza kama mgombea pekee atakaye wakilisha chama hicho kwenye uchaguzi wa 2021. \n Imetayarishwa na Mwandishi wetu, Patrick Nduwimana, Washington, DC.. ##
Baadhi ya idara mbalimbali za serikali ya Marekani zilizo kuwa zimefungwa kwa siku 35 zimefunguliwa Jumamosi, siku mbili kabla ya Idara ya Mapato ya Ndani (IRS) kuanza kushughulikia mchakato wa kupokea mawasilisho ya kodi za wananchi kwa mwaka 2018. \n\nKufungwa kwa serikali kulifikia tamati siku ya Ijumaa usiku, baada ya Rais Donald Trump kusaini muswada wa matumizi ya wiki tatu uliopitishwa na Bunge kumaliza kufungwa kwa serikali kuliko chukuwa muda mrefu zaidi kuliko wakati wowote mwengine katika historia ya Marekani. \n Takriban wafanyakazi wa serikali kuu 800,000 walikosa kulipata mishahara yao kwa mara ya pili siku ya Ijumaa. Mapema wiki hii, Bunge la Marekani lilipitisha na Trump alisaini sheria inayoagiza idara za serikali kuu kuwalipa wafanyakazi mishahara iliyokuwa haijalipwa “kwa haraka itakavyo wezekana.” \n Lakini maafisa wa serikali wametahadharisha kuwa inaweza kuchukua siku kadhaa kwa wafanyakazi wa serikali kuu kupata malipo yao yote waliokuwa hawajalipwa. \n Ofisi ya Utawala na Bajeti ya Marekani ilituma waraka jioni Ijumaa kwa idara na ofisi za serikali zilizo kuwa zimefungwa kuwajulisha kuwa vitengo vyao sasa vimefunguliwa na kuwa wafanyakazi wao wanaweza kurejea kazini. \n Waraka huo pia ulizitaka idara hizo “kufungua ofisi hizo tena mara moja na kwa kufuata utaratibu.” \n Ujumbe kwa wafanyakazi wote wa idara ya kodi ya ndani uliyokuwa katika tovuti yao ulisema wafanyakazi wanatarajiwa kuripoti kazini masaa manne baada ya tangazo hilo kupostiwa siku ya Ijumaa, Januari 25, 2019, saa tat una nusu usiku saa za ukanda wa mashariki, Marekani.” \n Na zaidi ya hilo, tangazo hilo liliwashauri wafanyakazi “kuripoti kazini kwa mujibu wa kuanza kwa ratiba inayofuatia ya siku yako ya kazi.”. ##
Rais wa Marekani Donald Trump anakosoa uchunguzi ulioanzishwa dhidi yake kumuondoa madarakani na ameuita ni “mapinduzi”, wakati wakuu wa kamati mbalimbali za Baraza la Wawakilishi wamemtuhumu Waziri wa Mambo ya Nje Mike Pompeo kwa hatua yake ya kuzuia juhudi zao za kukusanya nyaraka na kuwahoji mashahidi. \n\n“Kadiri ninavyopata kufahamu mambo mengi zaidi kila siku, ninafikia kuhitimisha kuwa kile kinachofanyika siyo kuniondoa madarakani kisheria bali ni mapinduzi, ya kuwanyang’anya wananchi nguvu zao, kura zao, uhuru wao, haki yao ya kikatiba, uhuru wao wa dini, Jeshi lao, Ukuta wa Mpakani na haki yao waliopewa na Mungu kama Raia wa Marekani” Trump ameandika katika ujumbe wa Twitter. \n Wademokrat waliowengi katika Baraza la Wawakilishi wanaendelea na uchunguzi wa kumuondoa rais madarakani ili kuangalia iwapo wanataka kumfungulia mashtaka Trump chini ya amri ya kikatiba inayowalazimisha maafisa wanaojihusisha na “uhaini, rushwa, au jinai nyingine kubwa na makosa mengine kuondolewa madarakani. \n Mkaguzi mkuu wa Wizara ya Mambo ya Nje anatarajiwa kukutana Jumatano na wafanyakazi kutoka Baraza la Wawakilishi na kamati mbalimbali za Baraza la Seneti kuzungumzia nyaraka ambazo wabunge wameomba wapatiwe wakati wakichunguza mazungumzo ya simu yaliofanyika Julai kati ya Trump na Rais wa Ukrain Volodymyr Zelenskiy. \n Kamati za Usalama, usimamizi na masuala ya kigeni za Baraza la Wawakilishi zilikuwa zimeomba kusikiliza ushahidi utakaotolewa Jumatano kutoka kwa Balozi wa zamani wa Marekani Ukraine Marie Yovanovitch, lakini kikao hicho kilikuwa kimeahirishwa mpaka wiki ijayo. Balozi wa zamani huyo aliyekuwa anaiwakilisha Marekani Ukraine anatarajiwa kuzungumza na kamati hiyo Alhamisi. \n Trump amesema hakufanya makosa yoyote katika mazungumzo yake na Zelenskiy. Mtoa taarifa alifungua malalamiko akieleza wasiwasi wake juu ya Trump kuomba nchi ya kigeni kuingilia kati uchaguzi wa mwaka 2020 kwa kuitaka Ukraine kumchunguza mgombea wa chama cha Demokrat Joe Biden. \n Pompeo ametuma barua Jumanne kwa Mwenyekiti wa Kamati ya Masuala ya Kigeni ya Baraza la Wawakilishi Eliot Engel akisema maombi ya kupatiwa nyaraka za Wizara ya Mambo ya Nje na ushahidi wa maafisa wa zamani na wa hivi sasa “inaeleweka kama ni jaribio la kuwatishia, kuwanyanyasa na kuwaonea” wafanyakazi wa idara hiyo. \n Amesema maombi hayo yanazua “masuala muhimu ya kisheria na utaratibu,” na tahadhari zinazopuuziwa kuwa kutotoa ushirikiano itapelekea kuzuia sheria isifuate mkondo wake. \n Engel, katika msimamo ule ule wa Mwenyekiti wa kamati ya usimamizi Elijah Cummings na Mwenyekiti wa kamati ya Usalama Adam Schiff, amejibu kwa kueleza kuwa ripoti zinazoeleza kuwa Pompeo alikuwa ameshiriki katika mazungumzo ya Trump ya simu na Zelenskiy, akisema inamaana bila shaka “anamslahi yanayogongana na kadhia hiyo yaliyowazi” na “hatakiwi kufanya maamuzi juu watakao toa ushahidi au kutoa nyaraka kwani itakuwa analinda maslahi yake na ya Rais. \n Wameandika iwapo ni kweli Pompeo ameshiriki katika mazungumzo ya simu, hivi sasa yeye ni “mwenye kutakiwa kutoa ushahidi katika uchunguzi wa kumuondoa rais madarakani.”. ##
Wagombea nafasi ya urais wa chama cha Demokrat walitofautiana katika masuala mbalimbali katika mdahalo wao wa Jumanne, ambao umefanyika wiki tatu kabla ya wapiga kura huko jimbo la Iowa kuelekea katika uchaguzi wa awali wa 2020.  \n\nJumla ya Wademokrat sita wanaogombea walitofautiana juu ya masuala ya biashara, huduma ya afya na sera ya kigeni. \n Na kulikuwa na ukosoaji mwingi dhidi ya Rais Donald Trump na mvutano wa hivi karibuni na Iran. \n Makamu wa Rais wa zamani Joe Biden \n Joe Biden, mgombea kwa tiketi ya Wademokrat alisema : “Tumepoteza heshima yetu katika eneo hilo. Tumepoteza ushirikiano na washirika wetu. Rais anayekuja ni lazima awe na uwezo kuwaleta washirika wetu pamoja.”  Biden alikosolewa na Seneta wa Vermont Bernie Sanders juu ya kuunga kwake mkono vita vya Iraq. \n Na Sanders alisema anahofia mvutano ulioko kati ya Marekani na Iran unaweza kuelekea pabaya. \n Sanders alisema : “ Na hivi sasa kile kinachonitia wasiwasi kabisa ni tunaye rais ambaye anasema uongo tena na anaweza kutuingiza katika vita ambayo itakuwa mbaya kuliko ile ya Iraq. \n Wasiwasi huo huo ulielezwa na aliyekuwa meya wa South Bend, Indiana na mstaafu wa vita Pete Buttigieg. \n Buttigieg : “Tunaweza kuendelea kupambana bila ya kuwa na majeshi ya kudumu ardhini. Lakini kile kinachoendelea hivi sasa ni kuwa rais anatuma majeshi zaidi.” \n Suala la vikosi vya Marekani \n Baadhi ya wagombea wanataka kupunguza vikosi vya Marekani katika Mashariki ya Kati na Seneta wa Massachusetts Elizabeth Warren anasema ni wakati muwafaka kuondoa vijeshi vya Marekani kutoka Afghanistan. \n Warren alisema : “Hakuna mtu aliyekuwa na suluhisho na utatuzi wa kulimaliza hili. Ni lazima tuondoshe vikosi vyetu huko. Havisaidii kuweka mazingira salama zaidi kwa taifa la Marekani au eneo hilo.” \n Bilioneya na mwanasiasa mpya \n Kwa upande wa bilioneya na mwanasiasa mpya Tom Steyer, ni wakati wa kuanza kushughulikia upya usalama wa taifa. \n Steyer alisema: “Siyo suala zaidi la uzoefu, ni suala la kukata shauri. Iwapo umekuwa unasikiliza suala hili, kile tunachosikia ni miaka 20 ya makosa yaliyofanywa na serikali, Mashariki ya Kati. \n Wademokrat walivutana juu ya nani kati yao ni mwenye maandalizi bora ya kumshinda Rais Trump katika kinyang’anyiro cha uchaguzi. \n Warren alijaribu kuondoa fikra ya kuwa mgombea mwanamke atakuwa dhaifu katika kinyang’anyiro hicho.. ##
Mkutano wa chama cha upinzani Unita umeanza Jumatano ambapo kiongozi wa chama cha hicho Isaias Ngola Samakuva, ataachia uongozi wa chama hicho baada ya kukitumikia kwa miaka 16. \n\nSamakuva mwenye umri wa miaka 73 alichukuwa uongozi wa UNITA mwaka 2003 mwaka mmoja baada ya kuuliwa kwa muasisi wa chama hicho Jonas Savimbi. \n Mchakato wa kumchagua mrithi wake utafanyika siku ya Ijumaa, na hivyo huu utakuwa mkutano wake wa mwisho kuongoza. \n Akizungumza na shirika la habari la AFP kabla ya mkutano mkuu wa chama chake Jumatano, kiongozi huyo amesema chama chake kimefanya mageuzi makubwa kuweza kuwavutia wapiga kura na atakae chukua nafasi yake ataweza kukiongoza chama hadi ushindi katika uchaguzi ujao. \n “UNITA ilikuwa katika vita, lakini baada ya Dk. Savimbi kuuawa, haikua jambo rahisi kuchukua uongoizi , kukipanga upya chama na kukifanya UNITA chama cha kisiasa namna ilivyo hii leo.’ Amesema Samakuva. \n Chama hicho kilichokuwa kikundi cha waasi hapo awali hakijawahi kushinda uchaguzi tangu Samakuva kukibadilisha na kuwa chama kikuu cha upinzani 2003. \n Taifa hilo la kusini magharibi ya Afrika lenye utajiri mkubwa wa mafuta na gesi limekuwa likiongozwa tangu uhuru wake kutoka Ureno 1975 na Chama cha Ukombozi cha Angola, MPLA. \n Akizungumza kabla ya kufunguliwa kwa mkutano mkuu wa chama chake cha UNITA Samakuva anasema anatambua changamoto kubwa inachokikabili chama hicho hivi sasa. \n “Changamoto kuu tulionayo ni kushinda katika uchaguzi hivi sasa na nina matumaini ya dhati kwamba katika muda wa miaka mitatu ijayo wakati wa uchaguzi mkuu, UNITA inaweza kuchukuwa madaraka, hiyo inawezekana. Amesisitiza Samakuva \n Katika uchaguzi uliyopita mwaka 2017 UNITA ilipata asilimia 26 za kura ikiwa nafasi ya pili mbali na chama tawala cha MPLA kilichopata asili mia 61 za kura. Licha ya kushindwa huko Samakuva yungali na matumaini. \n “Chama cha MPLA hakina tena nguvu kama ilivyokuwa awali, kwa maoni yangu, UNITA kimepanuka na kuongeza ushawishi wake kote nchini,” akiongezea kwamba wanachama wake wameongezeka kutoka 900,000 mwaka 2002 hadi zaidi ya milioni tatu hivi leo. \n Samakuva tayari alitangaza kwamba atachia uongozi wa chama baada ya uchaguzi wa 2017, pale rais wa zamani Jose Eduardo dos Santos alipoachia madaraka baada ya miaka 38. \n Aliyechukua nafasi yake Joao Lourenco amefanya mageuzi makubwa pamoja na kupambana na ulaji rushwa na Samakuva anakiri kwamba amepunguza ukosoaji tangu Lourenco kuchukua madaraka. \n “Rais Joao Laurenco amejaribu kubadili namna anavyotawala kulingana na aliyemtangulia. Ana malengo kadhaa mazuri lakini hali hapa ni kwamba mambo ni magumu sio tu kiuchumi bali pia kijamii, ambayo ninadhani inampatia shida kutekeleza malengo yake." \n Licha ya utajiri wa mafuta, gesi naakiba ya madini sehemu kubwa ya wa-Angola wanaishi katika umaskini na wanaendelea kutegemea katika kilimo cha kukidhi mahitaji yao. \n Wajumbe wa UNITA wanaanza mkutano wao mkuu Jumatano na wanatarajia kumchagua kiongozi mpya siku ya Ijuma. \n Kuna wagombea watano wanaopigania nafasi hiyo, akiwemo kiongozi wa UNITA bungeni Adalberto Costa Junior na makamu rais wa chama Raul Danda. \n Samakuva anasema mtu anaestahiki kuchukua nafasi yake ni yule atakae hakikisha anaendelea na kile alichokianzisha na kuwa na nguvu na busara kuweza kuleta ushindi. \n Amesisitiza kwamba ana matumaini makubwa UNITA kitachukua madaraka wakati wa uchaguzi wa 2022. \n UNITA kiliundwa wakati wa vita vya uhuru vya angola 1966, na kwa muda mrefu kimeambatanishwa na kiongozi wake muasisi Savimbi aliyekuwa na uongozi wa kimabavu. \n Baada ya uhuru Angola ilitumbukia katika vita vya wenyewe kwa wenyewe vya miaka 27 na kusababisha vifo vya watu nusu milioni.. ##
Kenya na Marekani Jumanne zilitia saini makubaliano yanayolenga kuimarisha mahusiano, kama mwendelezo wa mikakati iliyokubalianwa wakati wa mkutano kati ya Marais Uhuru Kenyatta na Donald Trump, uliofanyika mwezi Agosti mwaka jana. \n\nHafla hiyo ilifanyika kwenye ofisi za wizara ya mambo ya nje ya Marekani mjini Washington DC. \n Waziri wa mambo ya nje wa Kenya, Monica Juma, ambaye aliongoza ujumbe wa Kenya, alitia saini makubaliano hayo, ambayo pia yananuia kuimarisha hali ya usalama katika eneo la Afrika Mashariki na kati, ambapo Marekani iliwakilishwa na naibu wa waziri wa mambo ya nje, John Sullivan.  \n "Rais Uhuru Kenyatta alituagiza tushirikiane kwa karibu na kuhakikisha kwamba maeneo yetu ya pembe ya Afrika, Afrika Mashariki na Kati, yako salama kwa uwekezaji… Kwamba yako imara kisiasa, yako huru kidemokrasia na pia kuhakikisha kwamba tuko huru kutokana na tishio kubwa la itikadi kali na ugaidi wa kimataifa," alisema Bi Juma. \n "Hii ni kwa sababu hata tukiimarisha mazingira ya uwekezaji bila kukabilina na tishio la ugaidi, bado tutakuwa kwenye hatari," aliongeza. \n Wakati wa hafla hiyo, naibu wa waziri wa mambo ya nje wa Marekani, John Sullivan, alisema ziara ya ujumbe huo wa Kenya nchini Marekani, pia inanuia kutamatisha makubaliano kuhusu nafasi ya Marekani katika kuimarisha miundo msingi, usalama wa raia na kusaidia katika masuala ya uongozi bora nchini Kenya. \n Baadhi ya maafisa waliokuwemo ni naibu wa waziri wa mambo ya nje anayeshughulika na masuala ya Afrika Tibor Naggy ambaye alisema kuwa hii ni awamu ya kwanza ya mazungumzo yatakayoendelea kwa kipindi kirefu. \n "Mpango huu unajumuisha sehemu nne muhimu, za mahusiano kati ya nchi zetu mbili, na unatokana na mkutano kati ya marais wetu wawili mwezi Agosti mwaka jana. Huu ni mkutano wetu wa kwanza na tutaendelea mwaka baada ya mwaka, kuimarisha ushirikiano wetu na kufikia kiwango kipya," alisema Nagy. \n Bi Juma aliandamana na maafisa kadhaa waandamizi katika serikali ya Kenya, wakiwemo Waziri wa Usalama wa ndani, Fred Matiang'i na balozi wa Kenya nchini Marekani, Robinson Njeru Githae. \n Maafisa hao walitarajiwa kufanya kikao na waandishi wa habari baadaye Jumatano jioni, saa za Washington DC.. ##
Rais Donald Trump na Waziri Mkuu wa Uingereza Boris Johnson wamekubaliana kupanua wigo wa biashara kati ya nchi zao, Jumapili, kabla ya ufunguzi rasmi wa mkutano G7. \n\nTrump na Johnson wamekutana kwa mara ya kwanza tangu Uingereza ipate Waziri Mkuu huyo mpya, na kuzungumzia kuongeza wigo wa biashara kati ya nchi zao baada ya Uingereza kujitoa Umoja wa Ulaya, Brexit. \n Shirika la habari la AFP limeripoti mkutano huo na kuongeza kuwa viongozi kutoka nchi saba matajari zaidi duniani G7 wanaokutana mjini Biarritz, Ufaransa, hawatakuwa na taarifa ya pamoja mwaka huu wakati mkutano utakapomalizika. \n Mwenyeji wa mkutano huo Rais wa Ufaransa Emmanuel Macron, ameeleza lengo ni kuepusha mivutano itakayotokana na kutokubaliana. \n Wanadiplomasia wanaeleza kuwa sio siri kuwa Marekani haikubaliani na Rais Macron na viongozi wengine juu ya masuala ya mabadiliko ya hali ya hewa. \n Wakati huo huo maoni ya Rais Donald Trump juu ya biashara ya kimataifa na maamuzi yake ya kuzitoza ushuru zaidi bidhaa kutoka nchi washirika wa Marekani sawa na maadui zake yamesababisha sintofahamu. \n Wachambuzi wa mambo ya kidiplomasia wanaeleza Boris Johnson ambaye anahudhuria mkutano kwa mara ya kwanza tangu alipoingia madarakani mwezi Julai 2019, kwa ahadi ya kuiondoa Ungereza Jumuiya ya Umoja wa Ulaya, na kurudisha hadhi ya taifa lake, atakuwa anafuatiliwa zaidi katika duru za habari. \n Mazungumzo kati ya Johnson na Rais wa Tume ya Ulaya Donald Tusk yatakayo fanyika Jumapili huenda yakawa na msuguano baada ya kuwepo mvutano Jumamosi juu ya nani wakulaumiwa iwapo Uingereza itaondoka Umoja wa Ulaya bila ya kufikia makubaliano. \n Kwa mujibu wa ratiba ya mkutano wa G7 kikao hicho kinatarajiwa kuangalia masuala ya uchumi wa kimataifa, biashara na usalama. \n Baada ya chakula cha mchana, marais, mawaziri wakuu na viongozi wa mashirika ya kimataifa wanaohudhuria mkutano huo watajadili juu ya kukosekana usawa ulimwenguni. Washindi wa tuzo ya amani Nobel Denis Mukwege na Nadia Murad watazungumzia masuala ya usawa wa kijinsia katika kikao hicho cha G7. \n Baadae viongozi kutoka bara la Afrika watahutubia. masuala yanayohusiana na eneo la Sahel yanayokabaliwa na wimbi la makundi ya kigaidi na yatapewa umuhimu maalum.. ##
Majaji wa Mahakama ya Katiba ya Malawi Jumatatu wameanza kusoma uamuzi wa kesi inayosubiriwa kwa hamu ya uchaguzi uliokuwa na utata na wanaangalia iwapo ifute matokeo ya ushindi wa Rais Peter Mutharika mwezi Mei mwaka 2019.  \n\nWachambuzi wanasema vyovyote vile mahakama itakavyochagua kuna uwezekano wa kuzuka ghasia katika taifa hilo la kusini mwa Afrika. \n Kesi hiyo imelivutia taifa na kuwafanya wananchi wa Malawi kusikiliza bila ya kukosa matangazo ya stesheni za radio kwa masaa mengi wakati mashahidi wakitoa vidhibiti juu ya uchakachuaji wa kura. \n Usalama umeimarishwa kwenye mahakama hiyo wakati majaji wakipelekwa kwa magari yenye uwezo wa kukinga risasi. \n Helikopta ya kijeshi ilikuwa mara kwa mara inazunguka katika eneo la mahakama na eneo la wilaya la kibiashara wakati hukumu hiyo inaendelea kusomwa. \n Malawi imeshuhudia maandamano ya mara kwa mara tangu Mutharika alipotangazwa mshindi mei 21 baada ya kupata asilimia 38.5 ya kura. \n Mpinzani wake wa karibu Lazarus Chakwera aliyekuwa nyuma yake kwa kura 159,000 alidai kura zake kuwa zimeibiwa. \n Kufuatia madai hayo chama chake cha Malawi Congress, MPC, pamoja na muungano wa upinzani wa United Transformation Movement, UTM, waliwasilisha malalamiko mahakamani kupinga matokeo hayo. \n Hii ni mara ya kwanza kwa uchaguzi kupingwa mahakamani tangu taifa hilo lilipojipatia uhuru wake kutoka Uingereza mwaka wa 1964. \n Imetayarishwa na mwandishi wetu, Abdushakur Aboud, Washington, DC.. ##
Waziri Mkuu wa Israeli Benjamin Netanyahu aliyefupisha ziara yake jijini Washington kufuatia shambulizi la roketi kutoka Ukanda wa Gaza, amepokea zawadi kubwa kabla ya uchaguzi kutoka kwa Rais Donald Trump kabla ya kurejea nyumbani siku ya Jumatatu. \n\nNetanyahu akiwa pembeni yake, Trump amesaini amri inayoitambua haki ya Israeli kukalia milima ya Golan Heights. \n “Hili lilikuwa ni jambo linaendelea muda mrefu. Ilitakiwa lingefanyika miongo mingi iliyopita,” amesema Rais wa Marekani. \n Netanyahu amesema saini ya Trump imegeuza ushindi wa kijeshi wa nchi yake kwa zaidi ya nusu karne iliyopita kuwa ni ushindi wa kidiplomasia. \n “Tutaendelea kushikilia milima hiyo na hatutairejesha kamwe,” amesema kiongozi huyo wa Israeli. \n Tamko hilo ni lenye kuboresha nguvu ya kisiasa ya Netanyahu ambaye anakabiliwa na kipingamizi kikubwa katika awamu ya pili ya uchaguzi wake kuliko ilivyotarajiwa baada ya polisi mwezi Februari kupendekeza kuwa waziri mkuu anayo mashtaka ya kujibu juu tuhuma za rushwa, ulaghai na kuvunja uaminifu. \n Amri ya Trump juu ya Golan Heights “ ni wazi kuwa ni jaribio la kuhakikisha kuwa Netanyahu anachaguliwa kwa gharama yeyote na kwamba bila ya Netanyahu, ushirikiano wa Israel na Marekani hauwezi kuwepo kama ulivyo hivi leo. \n Na sitoshangazwa iwapo hili litamsaidia katika uchaguzi, pamoja na kuwa anayo mashtaka ya kujibu,” Zena Agha, mtafiti wa sera za Marekani kwa niaba ya taasisi ya Al-Shabaka, ambayo ni mtandao wa sera ya Palestina, ameiambia VOA. \n Syria imeliita tamko la Trump juu ya milima ya Golan Heights kuwa ni shambulizi dhidi ya uhuru na heshima ya ardhi yake.. ##
Waziri wa Mambo ya Nje na Ushirikiano wa Afrika Mashariki Palamagamba Kabudi, Jumatatu, amewaonya wale wote wanaojaribu kuisema vibaya Tanzania. \n\nKabudi amesisitiza kuwa : “Huu siyo wakati wa kuisema vibaya nchi yetu, huu siyo wakati wa kuibagaza nchi yetu, huu siyo wakati wa kuibeza nchi yetu.” \n Kabudi wakati akipokea jukumu la wizara hiyo baada ya kuapishwa na Rais John Magufuli aliwakumbusha wananchi kuwa "Tanzania iliyojengwa na huyo ambaye sura yake inatuangalia (Mwalimu Julius Kambarage Nyerere) kuwa siyo nchi ya kuchezewa." \n Akionyesha kukerwa na vitendo hivyo ya kuisema vibaya Tanzania, mbele ya Rais Magufuli alieleza :“Tanzania siyo nchi ya kudharauliwa, siyo nchi ya kudhihakiwa. Na yeyote Mtanzania ambaye ana matatizo na nchi hii atutendee jambo moja tu, akae kimya, akae kimya. Kama imemshinda kutosema yasiyofaa kwa nchi yake.” \n Kabudi amesema watanzania wanajukumu moja kubwa sasa, la kuijenga nchi yetu na kuimarisha uhusiano na urafiki na wale wote wanaotutakia mema na wote wanakaribishwa katika nchi hii ili kwa pamoja tufanye yaliyo bora , ili nchi yetu isonge mbele. \n Ameongeza kuwa : "Tushirikiane ili nchi yetu ipate maendeleo na wananchi wetu wapate yale wanayoyahitaji. \n Rais Magufuli wiki hii alifanya mabadiliko madogo katika baraza lake la mawaziri kwa kumteua Dkt Augustine Mahiga kuwa Waziri wa Katiba na Sheria na Profesa Palamagamba Kabudi kuwa Waziri wa Mambo ya Nje na Ushirikiano wa Afrika Mashariki. \n Dkt Mahiga amekuwa Waziri wa Mambo ya Nje na Ushirikiano wa Afrika Mashariki tangu Desemba 10, 2015, wakati Rais Magufuli alipotangaza baraza la kwanza la mawaziri baada ya kuingia madarakani Novemba 5, 2015. \n Profesa Kabudi kwa upande wake, amekuwa Waziri wa Katiba na Sheria tangu Machi 23, 2017 baada ya Rais kufanya mabadiliko akichukua nafasi ya Dk. Harrison Mwakyembe aliyeteuliwa kuwa Waziri wa Habari, Utamaduni, Sanaa na Michezo. \n Aidha, mabadiliko ya jana yalifanyika ikiwa takriban miezi mitatu tangu Novemba 23, mwaka jana wakati Rais Magufuli alipofanya mabadiliko kama hayo. \n Imetayarishwa na Mwandishi wetu, Washington, DC.. ##
Polisi wa Algeria wamewakamata baadhi ya waandamanaji mjini Algiers Jumapili baada ya maandamano kuendelea siku tatu mfululizo. \n\nWananchi wa Algeria walijitokeza katika maandamano ambayo nadra kufanyika nchini humo kupinga mipango ya kuongeza muda wa utawala wa rais asiyeonekana Abdelazizi Bouteflika kwa mhula wake wa tano. \n Makundi ya watu walijitokeza mitaani katika mji mkuu wa Algiers na miji mingine mikubwa wakiwataka maafisa wa serikali kutupilia mbali mipango ya kumtaka rais Butelflika mwenye umri wa miaka 81 kugombea nafasi ya urais baada ya miaka 20 ya utawala ifikapo Aprili 8. \n Buteflika aliyeko madarakani tangu 1999 alipatwa na kiharusi 2013 na tangu wakati huo ni mgonjwa na haonekani hadharani mara nyingi. \n Wapinzani wake wanadai kwamba hakuna ushahidi unaothibitisha kwamba yuko katika hali nzuri ya kiafya kuweza kuiongoza nchi hiyo wakisema inaongozwa na washauri wake. \n Tangu chama tawala cha FLN kumteua Buteflika kuwa mgombea wa urais vyama kadhaa vya kisiasa, vyama vya wafanyakazi na mashirika ya kibiashara yamesema yatamuunga mkono. \n Upinzani unakabiliwa na vizingiti vingi kuweza kuleta ushindani katika uchaguzi. Vikosi vya usalama vimeweza kukandamiza malalamiko ya waandamanaji wa Algeria hata wakati wa wimbi la mapinduzi ya nchi za kiarabu mwaka 2011. \n Imetayarishwa na Mwandishi wetu Abdushakur Aboud, Washington, DC.. ##
Rais wa Marekani Donald Trump amesema atatoa tamko muhimu juu ya kufungwa kwa serikali na usalama wa mpakani wakati akilihutubia taifa Jumamosi. \n\nTrump amesema hotuba hiyo kutoka White House ataitoa saa tisa ya mchana saa za upande wa mashariki wa Marekani na atahutubia juu ya “mgogoro wa kibinadamu ulioko upande wa mpaka wa kusini wa Marekani.” \n Mvutano ulioko kati ya Wademokrat na Warepublikan juu ya kumpatia Trump fedha za kujenga ukuta katika mpaka wa Marekani na Mexico umepelekea serikali kufungwa, na imefikia siku ya 29 leo Jumamosi. \n Trump anataka apatiwe zaidi ya dola za Marekani bilioni 5 kwa ajili ya ujenzi wa ukuta huo, wakati Wademokrat wamempatia zaidi ya dola bilioni 1 katika malipo mapya ya kuimarisha usalama mpakani, na sio kwa ajili hasa ya ujenzi wa ukuta. \n Vyanzo vya kambi ya Wademokrat vinaeleza kuwa fedha zitaingizwa katika kifungu cha muswada wa matumizi ambao utajadiliwa wiki ijayo : Dola milioni 524 kwa ajili ya kuboresha maeneo ya mipaka ambako wahamiaji wanapita na dola milioni 563 kwa ajili ya kuajiri majaji zaidi wa uhamiaji.. ##
Viongozi wa kiafrika watafanya maamuzi siku ya Jumapili taifa gani litakuwa mwenyeji wa makao makuu ya eneo huru la biashara barani humo, ambalo litalenga hatimaye kuwaunganisha watu bilioni 1.27 barani humo na pato lao la jumla la taifa ambalo ni dola trilioni 3.4. \n\nViongozi katika mkutano wa Umoja wa Afrika unaofanyika Niger pia watapanga tarehe ya kuanza biashara eneo huru la biashara ambalo litajulikana kama African Continental Free Trade, matafia 52 kati ya 55 wametia saini makubaliano hayo. \n Umoja huo hatimaye unataka kuondoa vikwazo vya biashara na ushuru kati ya mataifa wanachama. \n Kwa mujibu wa kanuni za AU, wanachama wake wote wanaweza kuwasilisha maombi ili kuteuliwa kuwa makao makuu ya eneo huru la biashara. Kenya, Ghana, Eswatini, Madagascar na Misri wamewasilisha maombi. Ethiopia na Senegal waliamua kujitoa katika ushindani huo. \n Walio katika ushindani wa sasa wamegawanyika katika kanda kuu za bara hilo: Kenya inatokea mashariki, Ghana kutoka magharibi, eSwatini kutoka kusini wa Afrika, Madagascar inawakilisha visiwa vya bahari ya Hindi na Misri inawakilisha eneo la kaskazini. \n Misri ambayo pia inashikilia urais wa AU mwaka huu imekuwa ikihamasisha na kujitaja kuwa kiini katika biashara barani Afrika. \n Misri ni moja ya wanachama wa siku nyingi wa Umoja wa Afrika na inafurahia uhusiano wenye nguvu na mataifa mengine ya Afrika, amesema afisa wa kutoka wizara ya biashara Misri na kuongeza kuwa wana vigezo vyote vinavyohitajika. \n Kenya na Misri tayari ni wenyeji wa ofisi za taasisi za kimataifa na pia wana mashirika ya ndege yanayotajika sana barani humo. \n Kenya ni mwenyeji wa makao makuu ya idara za Umoja wa Mataifa kwa mazingira na maendeleo mijini. UNEP na UN- Habitat. Misri ni mwenyeji wa makamo ya Africa Export Import Bank. \n “Nairobi ni eneo la kiasili sana kwa taasisi kama hiyo. Ni rahisi kufika sehemu yoyote katika bara hilo kutoka hapa Nairobi,” Peter Munya, waziri wa biashara wa Kenya amewaambia waandishi wa habari. \n Taifa dogo la eSwatini ambalo zamani lilikuwa linajulikana kama Swaziland, limepata uungaji mkono kutoka taasisi ya kieneo ya Jumuiya ya Maendeleo ya Kusini mwa Afrika (SADCC). \n Taifa lolote ambalo litachaguliwa kuwa mwenyeji wa makao makuu ya biashara litapata fursa ya kufungua milango ya ajira kwa raia wake na kupata msaada wa fedha kwa ajili ya sekta za usafiri na utalii. \n AU inataka kuongeza biashara yake mpaka asilimia 25 – 36 kwa mwaka ndani ya bara hilo katika muda wa kipindi cha miaka mitano, kutoka asilimia 18 kiwango cha sasa, na kuvutia uwekezaji wa muda mrefu kutoka makampuni makubwa ya utengenezaji magari duniani. \n Siku ya Jumapili viongozi wa AU mbali ya kuteua nchi ambayo itakuwa mwenyeji wa makao makuu ya biashra huru, pia watazindua kanuni zinazohusu masuala kama vile biashara huru, kuondolewa kwa vikwazo vya ushuru na mifumo ya malipo . \n Imetayarishwa na mwandishi wetu, Khadija Riyami, Washington, DC.. ##
Mbunge wa Kawe (Chadema), Halima Mdee amekamatwa na polisi jijini Dar es Salaam, Tanzania, Jumamosi kuhusiana na tuhuma za kutoa kauli ya kumkosea heshima Rais Magufuli. \n\nKamanda wa Polisi - Kanda maalum Dar es Salam, Lazaro Mambosasa, amesema Mwanasiasa huyo yuko mbaroni na sio kwamba ameitwa kuhojiwa kama inavyodaiwa na wakili wake Hekima Mwasipu. \n Vyanzo vya habari vinasema Mwasipu amesema Mdee amehojiwa kwa muda wa saa mbili na kunyimwa dhamana. \n "Polisi wamemhoji kwa masaa mawili kutokana na kauli aliyoitoa katika mkutano wa hadhara uliofanyika kata ya Mikocheni Februari 21, 2018," amesema wakili Hekima. \n Katika mtandao wake wa twitter Halima Mdee ameandika kupitia Mtandao wake wa Twitter ameitwa na polisi lakini hakuambiwa anaitwa kwa sababu gani. \n Imetayarishwa na mwandishi wetu, Washington, DC.. ##
Kiongozi huyo wa cheo cha juu katika nchi za falme za kiarabu aliwaambia waandishi wa habari alisikiliza mtazamo wa Jenerali Abdel Fattah Burhan kuhusu matatizo ya Sudan na yeye alimweleza mtazamo wa umoja wa falme za kiarabu kuhusiana na hali hii ya kisiasa nchini Sudan \n\nKatibu mkuu wa umoja wa nchi za falme za kiarabu alifanya mazungumzo mjini Khartoum Jumapili na baraza la jeshi linalotawala Sudan. Ahmed Aboul Gheit aliwaambia waandishi wa habari kwamba mkutano wake na Jenerali Abdel-Fattah Burhan ulikuwa na matumaini na kwamba walibadilishana mawazo juu ya namna ya kupata auheni katika matatizo ya kisiasa ya Sudan. \n Aboul Gheit alieleza kuwa alisikiliza mapendekezo na mtazamo wa Jenerali Abdel Fattah Burhan kuhusu hali nchini Sudan na yeye alimweleza wazi mtazamo wa umoja wa falme za kiarabu akivilenga vikosi vya usalama Sudan vilikiuka kutawanya kambi ya waandamanaji mjini Khartoum hapo Juni 3 mahala ambako waandamanaji walikuwa wakifanya maandamano yao ya kukaa chini wakitoa wito kwa baraza la jeshi kukabidhi madaraka kwa utawala wa kiraia. \n Zaidi ya watu 100 wameuwawa na mamia walijeruhiwa tangu wakati huo kulingana na waandaaji wa maandamano hayo. Maafisa wa Sudan wanaeleza ni watu 61 pekee ndio walifariki wakiwemo watatu kutoka vikosi vya usalama.. ##
Waziri wa afya wa Jamhuri ya Kidemokrasia ya Kongo, Eteni Longondo ametoa wito kwa watu kua utulivu na kuzingatia usafi kwa kuosha mikono yao mara kwa mara. \n\nAkizungumza nawaandishi habari mjini Kinshasa siku ya Jumanne, Dkt Longondo amethiubitisha kwamba mtu wa kwanza kuambukizwa na virus Corona anatibiwa mashariki maw mji wa Kinshasa. \n Mgonjwa huyo ni Mkongo wa miaka 52 anaishi Ufaransa, ambaye aliingia nchini humo siku ya Jumapili na alikuwa amewekwa karantini baada ya uchunguzi aliofanywa katika uwanja wa ndege wa Kinshasa kubaini kuwa ana ishara za mtu aliyeambukizwa na virusi hivyo. \n Waziri wa aya anasema hivi sasa serikali inawatafuta watu wote walosafiri pamoja na mgonjwa ili wapimwe na wawekwe karantini pindi watagunduliwa wameambukizwa na virus hivyo.  \n Kongo ni nchi ya 11 ya Afrika kuthibitisha kwamba kuna wagonjwa waloambukizwa na virusi vya Covid-19 nchini mwao. \n Dkt Longondo amesisitiza kwamba srikali inaimarisha juhudi za uchunguzi katika viwanja vyake vinne vikuu vya ndege kwa kuwakagua kwa makini wasafiri walio na viwango vya juu vya joto, hatua ambayo imekuwa ikichukuliwa kama sehemu ya kupambana na maaambukizi ya virusi hatari vya Ebola.. ##
Suala la uchunguzi wenye azma ya kumshtaki ili kumuondoa madarakani Rais Donald Trump lilitawala wakati wa mdahalo mjini Atlanta Jumatano usiku. \n\nWengi wa Wademokrat wanaowania kupata uteuzi wa kugombea urais wa Marekani, walionekana kukubaliana na hatua hiyo. \n Seneta Bernie Sanders alimtaja Trump kuwa rais fisadi zaidi katika historia ya Marekani huku akitahadharisha wenzake kuzingatia mambo mengine mbali ya kumpinga Trump katika juhudi ya kumshinda kwenye uchaguzi ujao. \n Sanders aliangazia changamoto za wale wasiokuwa na bima ya afya, ukosefu wa makazi bora, pamoja na tatizo la mabadiliko ya hali ya hewa. \n Seneta Elizabeth Warren alisema kuwa suala la bunge kutomchukulia hatua Trump hata baada ya ripoti ya Muller kutolewa ikiihusisha Russia kuingilia uchaguzi wa urais wa Marekani 2016, limempa nguvu Trump. \n Seneta huyo amedai kuwa hilo limepelekea kujihusisha kwenye kashfa ya sasa ambapo anakabiliwa na shutuma kuwa aliishinikiza Ukraine kumchunguza hasimu wake wa kisiasa wa zamani Joe Biden huku akizuia misaada ya kijeshi kwa Kyiv.. ##
Mlipuko wa ugonjwa wa homa ya mapafu kutokana na virusi vya Corona huko China unasababisha serikali na taasisi mbali mbali kuweka masharti ya kutembelea China na mashirika ya ndege kusitisha safari zao. \n\nWakati huohuo miji mikubwa ya China ya Bejing na Shanghai ikiripotiwa kuwa haina harakati zozote wakati wasi wasi ukiongezeka baada ya serikali kuwataka watu kubaki nyumbani kutokana na kuongezeka kwa vifo idadi rasmi ikiwa imefikia 490 na maambukizo ya ugonjwa huo kufikia watu 27,000. \n Watu wamebakia majumbani katika mji mkuu wa China, Bejing wenye wakazi milioni 22 baada ya wakuu wa serikali kuwataka wafanye hivyo na kutangaza kuendelea kwa sikukuu ya mwaka mpya inayotumia hisabu ya mwezi hadi Februari 9. \n Idadi ya vifo yafikia 490 \n Maafisa wa China wanasema hatua hiyo inachukuliwa kutokana na idadi ya vifo kuongezeka kufikia watu 64 kufariki kwa siku moja na kufikisha idadi ya vifo 490, vingi vikitokea katika jimbo la Hubei lililozuiliwa usafiri wa aina kuingia au kutoka. \n Mji mkuu wa biashara wa China wa Shanghai nao umesitisha shughuli zake zote na wakazi wanahofia kuporomoka kwa uchumi. \n Yi Huida mkazi wa Shanghai anasema anadhani ugonjwa utakua na athari kubwa kwa biashara nchini humo. \n Yi Huida mkazi wa Shanghai anaeleza : "Ninadhani biashara zote hazitafanya viziuri mnamo robo ya kwanza ya mwaka 2020. Ninatumaini mambo yataweza kubadilika baadae, lakini hata iwapo biashara zitafunguliwa kila mtu anaogopa kutoka nje. \n Soko la hisa la Shanghai limeshuhudia kuporomoka kwa bei za hisa kwa kiwango cha chini kabisa katika kipindi cha miaka minne hapo Jumatatu na kuendelea kupata hasara ya karibu asili mia 2 hadi hii leo. \n WHO ni dharura ya kitaifa \n Shirika la Afya Duniani, WHO, limetangaza ugonjwa huo wenye dalili za kama homa kuwa ni dharura ya kimataifa, lakini siku ya Jumanne ikasema haujafikia kiwango cha janga ingawa umeenea katika mataifa mengi zaidi. \n Mkurugenzi wa idara ya kujitayarisha dhidi ya mambukizi ya kimataifa kwenye WHO Sylie Briand anasema wanafanya kila njia kuzuia kuenea kwa ugonjwa huo. \n Sylvie Briand, Mkurugenzi wa kuzuia mambukizi WHO anasema : "Kwa hivi sasa hatujafika kiwango cha janga la kimataifa. Tuko katika awamu ya dharura kukiwepo na mambukizo katika maeneo mbali mbali na tunajaribu kuzia kuenea kwa uambukizaji." \n WHO ilitangaza pia itawasiliana na mashirika ya ndege na kampuni za utalii wiki hii kutoa ushauri wa namna ya wafanyakazi wao wanaweza kujikinga na uambukizaji. Shirika hilo linaendelea kuhimiza kuendelea kwa usafiri na biashara na China. \n Ushauri wa WHO \n Jumanne wakurugenzi wakuu wa WHO walikutana na kutoa ushauri wa kuzitaka nchi zote duniani kushirikiana katika kupashana habari na kubadilishana takwimu juu ya virusi vya Corona. Oliver Morgan mkurugenzi wa kutathamini dharura za afya anasema wameanza kufahamu jinsi ugonjwa unasamba kutoka mtu mmoja hadi mwengine. \n Oliver Morgan mkurugenzi wa kutathmini dharura za Afya anasema : "Hivi sasa tunafahamu bayana jinsi mtu mmoja anavyomuambukiza mwengine nje ya china. kuna watu 27 wanaoripotiwa kuambukizwa na mtu mwenginhe katika mataifa 9." \n Hayo yakiendelea Benki Kuu ya Dunia na Shirika la Fedha la kimataifa IMF mashirika mawili makuu ya fedha duniani yameeleza Imani yano na nguvu za uchumi wa china licha ya wasiwasi unaojitokeza. \n Hata hivyo mataifa mbali mbali ya dunia yanachukua tahadhari kuzuia ugonjwa usienee zaidi. \n Imetayarishwa na mwandishi wetu Abdushakur Aboud, Washington, DC.. ##
Rais John Magufuli amesema anashangaa ni kwa nini waliomteka mfanyabiashara Mohamed Dewji (Mo), hawajafikishwa mahakamani hadi leo. \n\nRais amehoji hayo Jumatatu, Ikulu jijini Dar es Salaam, katika hafla ya kuwaapisha mawaziri wawili na makamishna wa Jeshi la Polisi. \n “Tuliambiwa alitekwa na wazungu lakini lilipoisha haikueleweka, baada ya tukio hilo tukamuona Mambosasa (Kamanda wa Polisi Mkoa wa Dar es Salaam, Lazaro Mambosasa), anakunywa chai na aliyetekwa, baadaye tukaonyeshwa nyumba inayodaiwa kuwa alivyotekwa alihifadhiwa humo. \n “Huyo mwenye nyumba alikuwa mtuhumiwa wa kwanza tulitegemea afikishwe mahakamani, kimya mpaka leo miezi imepita sasa hiyo inatoa maswali mengi ambayo majibu hayapo. \n “Labda ndiyo mambo ya kisasa kama lilivyo kamanda Mambosasa wa hapa Dar es Salaam… kwa sababu Watanzania walitaka kujua huyo mwenye nyumba ni nani na angekuwa wa kwanza kukamatwa… Hata kama Watanzania watanyamaza lakini mioyo yao haitakuwa kimya,” amesema Rais Magufuli. \n Rais Magufuli amesema anashangaa kwani wanaodaiwa kumteka walimtupa katika viwanja vya Gymkhana jijini Dar es Salaam, wakaacha silaha zao huku wakijaribu kuchoma gari moto lakini ilishindikana. \n “Jeshi la Polisi linatakiwa kuelewa kuwa Watanzania si wajinga, kama suala la kutekwa kwa Mo linaacha maswali…. \n Imetayarishwa na Mwandishi wetu, Washington, DC.. ##
Rais huyo wa Marekani aliliambia baraza lake la mawaziri huko White House "tumeendeleza uhusiano mzuri sana”. Huwenda tukawa na mkutano mwingine \n\nRais wa Marekani Donald Trump alisema Jumatano kwamba alipokea barua nzuri kutoka kwa Kim Jong Un na huenda atakutana na kiongozi huyo wa Korea kaskazini katika siku zijazo. \n Trump alieleza katika mkutano wa baraza la mawaziri huko White House kwa "tumeendeleza uhusiano mzuri sana”. Huwenda tukawa na mkutano mwingine. Matamshi ya Rais Trump yamekuja siku moja baada ya Kim kuonya kuwa nia njema ya sasa na Marekani inaweza kumalizika kama Washington itaendelea kuweka vikwazo kuilazimisha serikali yake kuachana na harakati za nyuklia. \n Katika hotuba yake ya mwaka mpya Kim Jong Un alisema ilikuwa nia yake thabiti kwamba Korea kaskazini kamwe haitatengeneza tena au kufanya majaribio ya silaha za nyuklia, au kutumia au kusambaza silaha zake. \n Kim aliongeza kwamba alikuwa yuko tayari kufanya mkutano mwingine na Rais wa Marekani Donald Trump mwaka huu. Lakini alisema nchi yake itachukua njia nyingine mpaka Washington ichukue hatua za majibu kwa suala hili.  \n Kiongozi huyo wa Korea kaskazini aliitaka Marekani na Korea kusini kuacha mazoezi yote ya pamoja ya kijeshi.. ##
Masoko ya hisa Japan yameanguka Alhamisi, lakini siyo kwa kiwango kikubwa kama ilivyokuwa kwa kushuka kwa masoko ya Marekani siku moja kabla, ambayo iliongeza hofu ya kudorora kwa uchumi. \n\nSoko la Tokyo la hisa, Nikkei, lilikuwa limefungwa Alhamisi likiwa chini kwa asilimia 1.2. Sehemu nyingine bara la Asia, soko la Shanghai la hisa, Composite, lilimaliza mauzo likiwa asilimia 0.3 juu na soko la hisa la Hong Kong, Seng, lilikuwa liko juu kwa asilimia 0.8, wakati masoko ya Ulaya pia yalionyesha kupanda kidogo wakati wa awali wa mauzo baada ya kushuka chini siku ya Jumatano. \n Mustakbali wa soko la Marekani ilionyesha kupanda kidogo Alhamisi, likionekana kuimarika baada ya mauzo ya Jumatano yaliyopelekea wastani wa hisa za makampuni kadhaa ya Dow Jones Industrial Average, Standard na Poors 500 na Nasdaq kuporomoka kwa asilimia 3. \n Bado wachambuzi wa masoko wanaeleza kuwa takwimu dhaifu za uchumi wa Ujerumani na China ni dalili ya kuwepo uwezekano wa kudorora kwa uchumi wa dunia. \n Lakini muhimu zaidi, wachambuzi walieleza kile kinachojulikana kama kuongezeka kwa riba kwa hisa za muda mfupi ukilinganisha na riba inayolipwa kwa hisa zinazowekezwa kwa muda mrefu, kitu kinachopelekea watu kuwa na wasiwasi wa kuwekeza kwa hisa za muda mfupi na kukimbilia kuwekeza kwa muda mrefu. \n Kwa kawaida, viwango vya riba kwa hisa za serikali zinazowekezwa kwa muda mrefu zjko juu zaidi kuliko zile za muda mfupi. \n Lakini ilikuwa kinyume cha hivyo Jumatano, na wachambuzi wanaona kama ni dalili kuwa wawekezaji wanawasiwasi juu ya hali ya uchumi wa Marekani. \n Hii ni mara ya kwanza kubadilika kwa kiwango cha riba kilichowahi kutokea mwaka 2007, wakati uchumi wa Marekani ulipoanza kudorora hali ambayo ilikuwa mbaya kuliko zote tangu janga kuu la kuanguka kwa uchumi mwaka 1930. \n Mamilioni ya wafanyakazi walipoteza ajira zao wakati uchumi kudorora muongo mmoja uliyopita, pamoja na kupoteza nyumba zao, wakati walikuwa hawana fedha ya kutosha kulipa madeni yao ya kila mwezi.. ##
Ubalozi wa Marekani nchini Tanzania imeeleza sikitiko lake katika kile walichosema ni hatua za hivi karibuni ya serikali ya Tanzania kuminya demokrasia.  \n\nTamko hilo limetolewa na ubalozi wa Marekani Alhamisi likielezea ni pamoja na kuwakamata viongozi wa vyama vya siasa vya upinzani wakiwa katika vikao vyao vya ndani na kufuta leseni ya gazeti la "chama cha siasa cha upinzani." \n "Hatua hizi ni mwendelezo wa mlolongo wa matukio ya kusikitisha ya vitisho kwa wanachama wa vyama vya upinzani, asasi za kiraia na vyombo vya habari," taarifa hiyo imeeleza.  \n Tamko hilo limefafanua kuwa haki ya kukusanyika kwa amani na uhuru wa kujieleza ni mambo yaliyo jumuishwa na yanayolindwa na Katiba ya Tanzania na Tamko la Kimataifa la Haki za Binadamu. \n Ubalozi huo pia umeeleza unafahari kusaidia na kuunga mkono uhuru wa kujieleza na ushiriki jumuishi wa kisiasa kwa namna zote.. ##
Rwanda inaanza Jumapili siku 100 za maombolezi ya zaidi ya vifo vya watu 800,000 waliopoteza maisha wakati wa mauaji ya halaiki Aprili 7, 1994, miaka 25 iliyopita. \n\nKila April 7, wananchi wa Rwanda wanaadhimisha kumbukumbu ya mauaji ya halaiki ambayo yaliacha maelfu ya watu wameuawa, na kauli mbiu za kumbukumbu hii inasema “Isereje Kamwe Tena.” Suala la kuzuia mauaji ya halaiki yasitokee tena litazungumziwa wakati wa maadhimisho hayo. \n Rais Paul Kagame ataizindua wiki ya kumbukumbu kwa kuwasha mwenge katika eneo maalum ambako mauaji hayo yalitokea \n Makaburi  \n Eneo hilo mjini Kigali, zaidi ya watu 250,000 wanaaminika wamezikwa, wengi wao wakiwa ni kutoka jamii ya Watusti.  \n Rais Kagame pia atakuhutubia katika kituo cha mikutano cha mjini Kigali. Kiasi ya viongozi 10 wataweka mashada ya maua katika eneo hilo. \n Ubelgiji \n Watakao hudhuria kumbukumbu hiyo ni pamoja na Waziri Mkuu wa Ubelgiji, Charles Michel. \n Ujerumani \n Wakati huo huo, vyanzo vya habari nchini Rwanda vimeripoti kuwa Waziri wa Mambo ya Nje wa Ujerumani, Heiko Maas amesema mauaji ya halaiki ya Rwanda yanapaswa kuchukuliwa kama onyo kwa vizazi vijavyo. \n Simulizi ya manusura wa mauaji ya halaiki \n “Nilikuwa na watoto wangu wakati wanakufa.” Amesema Lydia Uwamwezi, akisimulia siku mia moja za mauaji ya halaiki yalioanza miaka 25 zilizopita siku ya Jumapili Rwanda. \n “Kuna mto wa maji kati ya maeneo ya Kigina na Nyarubuye. Huko ndiko kundi kubwa la hao wahalifu lilipotupeleka. Walikuwa wamechoka kutumia mapanga, hivyo basi waliwatupa watoto wangu ndani ya ziwa. \n Watoto wake watupwa ziwani \n Uwamwezi hivi sasa ana miaka 46, ambaye alisalimika. Akiwa amekata tamaa, alitupa mbeleko aliokuwa anambeba mtoto wake ndani ya ziwa hilo ambalo watoto wake walitupwa na kuzama. Washambuliaji wa Kihutu waliutoa kutoka ziwani na baada ya hapo kumuingilia kingono mara kadhaa, wakimwambia lazima awazalie watoto wa Kihutu kufidia watoto wake wa Kitutsi ambao walikuwa wameshauawa. \n Uwamwezi pia alimpoteza mume wake na makazi yake siku zote hizo. Hakuweza kuolewa tena au kupata watoto wengine. Baada ya serikali kutoa mafunzo ya maridhiano, amewasamehe waliokuwa wamemfanyia vitendo hivyo vya unyama. \n “Iwapo utakuwa na chuki moyoni, huwezi kuendelea kuishi vizuri na majirani zako,” amesema mwanamke huyo. \n Mafunzo ya maridhiano na kusameheana \n Hivi leo watu hawa wanaishi pamoja, Watutsi na Wahutu, wakati mmoja walikuwa katika makundi kinzani ya mauaji hayo ya halaiki. Hivi leo wanaishi kama majirani katika nchi ambapo huduma za afya zinatolewa, mitaa inasafishwa na serikali zinawahimiza watu kusahau tafauti zao za kikabila na kujihisabu kuwa wao ni raia wa Rwanda. \n Umoja wa Mataifa unafanya siku ya kumbukumbu kila mwaka. Tangu wakati huo wa mauaji ya Rwanda, matukio ya mauaji ya halaiki yametokea huko Bosnia, Sudan na Myanmar.. ##
Wapiganaji wa Palestina wamerusha makombora katikati ya upande wa kusini mwa Israel kutoka Gaza Jumamosi, na majeshi ya Israel yamejibu mashambulizi kwa kufanya mashambulizi ya angani katika vituo vya kivita, na kuvunja makubaliano ya amani yaliyokuwa tayari yanalegalega. \n\nVing’ora vililia wakati wa usiku katika eneo Beersheba, mji mkubwa kuliko yote upande wa kusini mwa Israel, kiasi cha kilomita 35 kutoka mpaka wa Gaza, wakionya shambulizi lililokuwa njiani. \n Jeshi hilo la Israel limesema mfumo wake wa kuyazuia makombora ulizuia mashambulizi hayo mawili. \n Masaa machache baadae, ndege za Israeli za kivita zilishambulia vituo kadhaa vya kivita vinavyoendeshwa na Hamas, kikundi cha Kiislam kinacho tawala Gaza. Hakuna majeruhi walioripotiwa. \n Shambulizi hilo la kombora lilikuja takriban siku mbili baada ya makubaliano ya kuacha mapigano kumaliza mashambulizi yanayovuka mipaka kati ya Israel na kikundi kidogo cha wapiganaji wa Palestina, Islamic Jihad. \n Mapambano mabaya kuliko miezi yote yalitokea Jumanne wakati Israel ilipomuua kamnda wa ngazi ya juu kutoka kikundi kinachosaidiwa na Iran cha Islamic Jihad, ikimuangalia kama kitisho kikubwa kwao.. ##
Mwenyekiti wa kamati ya usafiri na miundo mbinu bungeni Marekani Peter DeFazio amewaita Mkurugenzi wa Shirika la Boeing Dennis Muilenburg na mkuu wa uhandisi John Hamilton wa kitengo cha biashara cha Boeing kufika bungeni kutoa ushahidi wake hapo Oktoba 30, 2019. \n\nKamati ya usafiri na miundo mbinu katika bunge la Marekani siku ya Jumanne ilimtaka rasmi mkurugenzi huyo kutoa ushahidi juu ya ndege aina ya 737 MAX ambayo hivi sasa imezuiliwa kusafiri kutokana na ajali mbili zilizosababisha vifo vya watu 346 tangu Oktoba mwaka jana. \n Mwenyekiti wa kamati hiyo mbunge Peter DeFazio pia alimtaka John Hamilton mkuu wa uhandisi katika kitengo cha biashara cha Boeing kufika bungeni kutoa ushahidi wake. Wawili hao wanatakiwa kufika bungeni Oktoba 30 mwaka huu. \n Wiki iliyopita DeFazio alimuomba Muilenburg kuwatayarisha wafanyakazi kadhaa wa kampuni hiyo kwa ajili ya kufanyiwa mahojiano kama sehemu ya uchunguzi wa bunge la Marekani kuhusiana na namna ndege hiyo ilivyotengenezwa, maendeleo pamoja na utendaji kazi wa ndege hiyo aina ya 737 MAX.. ##
Mamilioni ya watoto wa Sudan huondoka nyumbani kutafuta ajira kila siku badala ya kuhudhuria masomo, kutokana na umasikini uliokithiri na pili mfumo wa elimu usiyo na rasilmali za kutosha kuweza kuwahudumia.  \n\nMurtada Al Haj mwenye umri wa miaka 15 aliacha masomo miaka mitatu iliyopita ili kuitafutia familia yake riziki. \n Murtada anaishi na wazazi wake mjini Khartoum huku akiwa na kipato cha chini ya dola 4 kwa siku, hali inayomzuia kutekeleza ndoto yake ya kuwa daktari. \n Al Haj, Mfanyakazi mtoto anaeleza : "Mama yangu daima amekuwa akiniambia kwamba katika siku za mbele na ikiwa maisha yatabadilika na kuwa bora zaidi, basi nitasoma na kuwa daktari, lakini ghafla hali ya kisiasa iligeuka hapa Sudan. \n Umasikini ulivyokithiri Sudan \n Sudan imeorodheshwa kama mojawapo ya mataifa masikini zaidi duniani. \n Kupanda kwa bei za bidhaa kulipelekea maandamano kote nchini yaliomuondoa madarakani Rais wa zamani Omar Al-Bashir mwaka 2019. \n Licha ya hali ya kisiasa kutulia, uchumi ungali unasusua. Mjini Khartoum, ni kawaida kuona watoto wadogo wakifanya kazi za useremala, ufuaji chuma pamoja na biashara wakati wakipata kati ya dola moja na moja na nusu kwa siku. \n Watoto wanalazimika kufanya kazi \n Kwa Al Haj na maelfu ya wenzake, wanalazimika kuchagua kati ya kuhudhuria shule au kutafutia familia zao riziki. Hamza mmiliki karakana anasema hawana budi kuwasaidia. \n Hamza anasema : "Watoto kutoka mitaa ya karibu hawawezi kuendelea na masomo kutokana na hali ngumu ya maisha. Baba zao huwaleta hapa ili tuwatafutie cha kufanya kutokana na ugumu wa maisha. Hata hivyo siyo wengi ambao huvumilia hali hii. Murtada kwa upande wake amevumilia kutokana na kuwa anaishi karibu hapa na pia kutokana na hali ngumu ya maisha anayopitia." \n Maafisa wa serikali ya Sudan wametia saini mikataba ya kimataifa ya kutoa elimu ya bure kwa watoto pamoja na kusitisha ajira za watoto, lakini sheria hizo hazijatiliwa mkazo anasema Siddiga Kibeida mfuatiliaji haki za watoto. \n Kibeida : "Umasikini ulioko Sudan unaathari kubwa kiasi cha kutoweza kuzuia ajira za watoto ingawa kuna sheria inayowazuia kufanya kazi kabla ya kutimiza umri wa miaka 18. Kudhibiti Umasikini ni suala muhimu kabisa." \n Utafiti uliofanywa na wizara na Unicef \n Utafiti uliofanywa na Wizara ya Elimu kwa ushirikiano na UNICEF umebaini kuwa zaidi ya watoto milioni 3 hawahudhurii masomo nchini Sudan. Waziri wa Elimu Mohammed el Amin anasema watoto wa umri wa Murtada hawana nafasi ya kuhudhuria shule. \n Waziri wa Elimu anaeleza : "Nchi hii haiwezi kutekeleza haki za watoto. Ilichofanya ni kuweka mfumo wenye uwezo wa kusaidia asilimia 60 ya watoto pekee huku asilimia 40 wakibaki bila nafasi ya kupata masomo na hiyo ndiyo sababu kubwa ya kuwa na watoto milioni 3 ambao hawahudhurii masosmo kulingana na ripoti ya UNICEF." \n Kutokana na kuwepo na serikali mpya, Murtada ana matumaini kwamba mfumo wa elimu utabadilika ili apate nafasi ya kwenda shule na kutimiza ndoto yake ya kuwa daktari. \n Imetayarishwa na mwandishi wetu Harrison Kamau, Washington, DC.. ##
Mkurugenzi wa vipindi na uzalishaji Clouds Media Group wamiliki wa Clouds Radio na TV aliaga dunia Jumanne nchini Afrika Kusini akiwa anafanyiwa matibabu, na mwili wa marehemu utawasili Dar es Salaam, nchini Tanzania siku ya Ijumaa na utazikwa mjini Bukoba. \n\nWaziri Mkuu, Kassim Majaliwa amekuwa ni miongoni mwa viongozi mbalimbali wa Serikali ambao wamefika katika msiba huo. \n Amesema Marehemu ndani ya Serikali amefanya kazi kubwa sana kwa kutafsiri falsafa ya viongozi wetu. "Alianza awamu ya Nne (chini Rais Mstaafu Dkt Kikwete) na awamu hii ya tano… Amefanya kazi kubwa ya kuelimisha, ametoa mchango mkubwa wakati mwingine hata wa fedha zake…” \n “Jambo hili ni kubwa kwetu Watanzania, jambo hili ni kubwa kwetu ndani ya Serikali. Hivyo natoa pole kwa Watanzania wote. Nasema hivyo kwa sababu Watanzania wote tunafahamu mchango wake,” amesema Majaliwa wakati akumzungumzia marehemu Ruge. \n Kufuatia kifo hicho Waziri wa Nchi Ofisi ya Makamu wa Rais – Mazingira na Muungano, Mheshimiwa January Makamba ameandika barua ya majonzi kueleza ukaribu wake na marehemu. \n Mazishi ya Ruge \n Kashasha ambaye ni msemaji wa Familia ya Mutahaba amesema kama mambo yakienda kama yalivyopangwa, mwili wa #RugeMutahaba utawasili jijini Dar es salaam kutokea Afrika Kusini siku ya Ijumaa (March 1/2019). \n Ikiwa hivyo wakazi wa Dar es Salaam watatoa heshima za mwisho na kumuaga "mpendwa wetu" siku ya Jumamosi (March 2, 2019). . \n Wasanii kutokana na kuguswa na kifo cha kiongozi, mfadhili na mshauri wao Ruge wameweza kuja na wimbo wa kumuenzi na kumuombea katika safari yake ya mwisho ambao wameuita "Asante Baba". Wasanii walioimba ni pamoja na Barnaba,Lina, pipi, Ditto,Amini wengi wao waliokuwa THT Tanzania House of Talent iliyoanzishwa na Ruge. \n Nani Ruge Mutahaba? \n Ruge alizaliwa Brooklyn, New York, Marekani, mwaka 1970. Shule ya msingi alisomea Arusha School ( standard 1 hadi 6), kisha akahamia Mlimani Primary School maeneo ya Chuo Kikuu Dar es Salaam na ndipo alipomalizia darasa la saba. \n Taarifa ya vyombo vya habari imesema kuwa baada ya hapo Ruge alisoma Forodhani Secondary School form 1 – 4, baadae Pugu High School 5 na 6. na baadae kurejea Marekani. Amesema :"nikaenda kusoma San Jose University California, ambako nilichukuwa BA in Marketing na pia nikawa nachukuwa BA in Finance, kozi zote nilisoma ndani ya miaka 5, (kind of 2 courses at the same time.)". Baada ya hapo Ruge akarudi tena Tanzania. \n Wakati Ruge yupo Marekani, Joseph Kusaga alikuwa na disco, Clouds Disco, "mimi nikawa supplier wake wa vifaa mbalimbali vya music, (then hapo tuka-build good friendship). "Sasa, niliporudi Tanzania baada ya kumaliza masomo yangu, Joseph Kusaga akanishawishi sana nibaki kutokana na opportunity zilizokuwepo za kuanzisha Radio na kuipeleka katika level nyingine kabisa, ndipo nilipojikuta nipo Clouds Entertainment," imeeleza taarifa hiyo kuhusu Ruge. \n Kuzaliwa kwa kampuni ya Prime Time \n Clouds FM 88.4, ikazaa pia Prime Time Promotions iliyokuwa ina deal na matamasha ya muziki kuanzia Summer Jam ambayo baadaye ikawa Fiesta. Na pia ilihusika kuleta wanamuziki wote wa nje kuanzia kina Koffi (Olomide), Wenge BCBG, Chaka Khan, Sean Kingston, Jay-Z na Beyonce, 50 Cents, Rick Ross, Buster Rhymes, Shaggy, Cabo Snoopy, Davido, na wengine wote uwajuao wa kimataifa. Ni wengi kwa kweli. Afrika Mashariki na ya Kati hakuna aliyeweza na anayeweza kuleta wanamuziki nyota wa dunia kama Prime Time. \n Kuanzishwa kampuni ya kuwasimamia wasanii \n Kama Clouds Entertainment tuliamua kuanzisha kampuni ya management ya wasanii ambayo tuliita Smooth Vibes ambayo ndiyo kampuni iliyowatoa wanamuziki kama Lady Jay Dee, Ray C na wengineo. Unajua utakuta kati ya wasanii watano, only mmoja au wawili wana-survive na suddenly utakuta msanii alikuwepo then kapotea. Hii inatokana na kutokuwa na foundation nzuri. Taarifa hiyo imeeleza kuwa "Hivyo Ruge akaona ni bora aanzishe House of Talents ambayo sasa kupitia hiyo, tukawa tunawafundisha wasanii misingi ya muziki, kumfundisha msanii how to Manage Industry, Vocal Coaching, Music Business, Music Instrumentation, Dance Classes na kadhalika. \n Ruge amenukuliwa alisema wakati wa uhai wake : "Nikagundua kuwa unakuta msanii anaenda kwenye show lakini performance inakuwa mbovu na pia ili msanii aweze ku-last longer kwenye game anatakiwa ajue dancing. Ndio maana THT tukawa na dance classes. THT imewatoa wasanii wengi kama Maunda Zorro, Mwasiti, Marlaw, Barnaba na wengineo." \n Imetayarishwa na Mwandishi wetu Sunday Shomari, Washington, DC.. ##
Sherehe za kuadhimisha miaka 243 ya kuzaliwa kwa taifa la Marekani zinamuonekano tofauti mwaka 2019, wakati Rais Trump akipanga utaratibu wake binafsi wa kusheherekea kijeshi siku hiyo, ikiwa ni ziada ya maadhimisho ya kawaida yanayofanyika hivi sasa katika mji mkuu wa Marekani. \n\nRais wa Marekani ambaye ni mfanyabiashara anapanga kutengeneza utaratibu mpya wa sherehe hizo kwa kujiingiza yeye mwenyewe katika sherehe hizo, akionyesha nguvu za jeshi la Marekani, na kuyahamisha na kuongezea maonyesho maarufu ya urushaji fataki \n Trump kulihutubia taifa \n Rais Donald Trump amepangiwa kulihutubia taifa katika jukwaa la Kumbukumbu ya Lincoln siku ya uhuru wa Marekani Alhamisi jioni. Sehemu maalum ya wageni muhimu itawekwa katika eneo na tiketi kwa ajili ya kukaa katika jukwaa zitatolewa na White House. \n Rais pia ameamrisha Jeshi la Marekani kupeleka magari ya kijeshi, vikiwemo vifaru, kwa ajili ya maonyesho hayo. Amri hiyo ya rais imeleta wasiwasi kuwa uzito wa magari hayo yanaweza kuharibu miundombinu katika eneo la uwanja wa National Mall na maeneo jirani. \n Sikukuu ya Julai 4, inaadhimisha siku ambayo Marekani ilitangaza uhuru wake kutoka Uingereza 1776 na kuundwa kwa taifa huru la Marekani. \n Maandalizi yanaendelea \n Wakati huohuo jiji la Washington, mji mkuu wa Marekani linaendelea kujiandaa kwa shamrashamra hizo. \n Sauti na mandhari iliyozoeleka na kila Marekani… Sherehe za Siku ya Uhuru wa Marekani zinazofanyika Bunge la Marekani. Lakini kwa upande mwengine wa viwanja vya National Mall, matayarisho yanaendelea kwa ajili ya maadhimisho mapya ya pili ya Rais Donald Trump kuweza kuwasalimia Wamarekani. \n Mkurugenzi Mkuu wa kampuni ya Grucci Fireworks Phil Grucci anasema “ Ni namna Wamarekani wanavyoadhimisha siku hiyo, sawa? Sisi tunataka kufanya kitu kikubwa na kinachovutia.” \n Kampuni ya Gucci \n Gucci ni moja ya kampuni mbili ambazo zimechangia fataki kwa ajili ya sherehe hizo mchango ambao umetambuliwa na Rais kupitia akaunti yake ya Tweet… ambaye ameahidi kuwepo maadhimisho makubwa ambayo hayajawahi kufanyika ikiwemo kuonyesha vifaru vya kijeshi. \n Uwepo wa vifaru vya kijeshi vimepelekea baadhi ya watu kusema kuwa rais anafanya sherehe hizo ni za kijeshi wakati zinatakiwa zisiegemee upande wa chama chochote kama sikukuu ya kitaifa. Lakini wako baadhi ya watu ambao wanasema hawajali… \n “Ninafahari na nashukuru kwa wale waliotumikia nchi yetu na tunaridhishwa na yale yote waliofanya na familia zao na tunamshukuru rais wetu, anayetambua mchango wao na kuwa na nia ya kuadhimisha hilo,” mtalii Brent Hoban ameeleza. \n Chanzo cha fedha za sherehe \n Lakini taarifa za sherehe anazoandaa Trump zitalipwa kwa kutumia sehemu ya fedha zilizotolewa kutoka maeneo ya bustani za taifa za Marekani, zinawatia wasiwasi Wademokrat ambao ni Wabunge ambao wanasema fedha hizo hazitakiwi kutumika kwa ajili ya kile kinachoonekana kuwa ni mkutano wa kisiasa wa rais. \n Mshauri wa White House Kellyanne Conway ameelekeza maswali juu ya gharama waulizwe Wizara ya Ulinzi wakati akiwa anagusia hotuba ya rais… \n Mshauri wa White House \n Mshauri wa White House Conway anasema :”Demokrasia yetu adhimu na wito kwa uzalendo wetu, mafanikio ya uongozi huu wa kuweza kuleta ajira nyingi kwa watu wetu, na nini tulichofanya kwa wastaafu wetu waliopigana vita.” \n Hotuba hiyo pamoja na sherehe zote mbili za kurusha fataki zinaweza kuwa mashaka. Hali ya mvua zenye upepo mkali imetabiriwa kuwepo Washington, DC, wakati wa joini wa sikukuu hiyo.. ##
Mtalaam wa sayansi ya siasa na utawala wa umma nchini Tanzania, Profesa Mwesiga Baregu, amesema kwa hatua iliyochukuliwa na Rais John Magufuli ya kubatilisha mfumo mpya wa upigaji mahesabu (Kikokotoo) ya mafao ya wastaafu, Waziri wa Nchi Ofisi ya Waziri Mkuu, Sera, Uratibu, Bunge, Kazi, Ajira, Vijana na wenye Ulemavu, Jenister Mhagama analazimika kujiuzulu. \n\nVyanzo vya habari vimeripoti Jumamosi Profesa Baregu amemtaka pia Mkurugenzi Mkuu wa Mamlaka ya Usimamizi wa Sekta ya Hifadhi ya Jamii, SSRA, Irene Isaka, kuachia ngazi kwa kuwa wawili hao wametoa taarifa za uongo na kusababisha taharuki kwa umma. \n Rais atoa tamko \n Wakati huohuo Rais Magufuli amesema upigaji mahesabu ya mafao ya wastaafu wa sekta binafsi na serikalini yataendelea kufuata mfumo wa zamani wa asilimia 25 kwa wafanyakazi wa sekta binafsi na asilimia 50 kwa wafanyakazi wa serikali hadi 2023. \n Sheria ya hifadhi ya jamii \n Januari, 2018, Bunge lilipitisha sheria ya hifadhi ya jamii, ambayo pamoja na mambo mengine iliunganisha mifuko ya hifadhi ya jamii kutoka sita na kuwa miwili. Mifuko iliyokuwa awali ni Mfuko wa Pensheni wa LAPF, Mfuko wa Pensheni wa PSPF, Mfuko wa Pensheni wa PPF, Mfuko wa Pensheni wa Wafanyakazi wa Serikali (GEPF) na NSSF. \n Mifuko miwili hiyo mipya ni Mfuko wa Hifadhi ya Jamii wa Sekta Binafsi na Isiyo Rasmi (NSSF) na ule wa Wafanyakazi wa Umma (PSSSF). \n Hatimaye sheria hiyo ilitiwa saini na Rais John Magufuli kwa ajili ya kuanza kutumika lakini kabla ya kutumika rasmi, ilipaswa kutungiwa kanuni ambazo pamoja na mambo mengine, zingeainisha kikokotoo cha mafao. \n Nasaha kwa serikali \n "Katika hali ya kawaida kwenye mfumo wa demokrasia, demokrasia inayofanya kazi na yenye uhai, nilitegemea (viongozi hao) wajiuzulu kwa sababu wamempotosha Rais kwa ushauri wao na Rais mwenyewe analalamika, amesema Profesa Baregu. \n “Ujumbe ni kwamba mtu unapokwenda kinyume cha maadili katika wajibu wako, unatakiwa ukae kando kwa kushindwa kutekeza wajibu wao kwa kuacha kutoa ushauri makini kwa Rais,” alisema. \n Shinikizo la Chadema \n Mbali na Baregu, Mbunge wa Bunda Mjini (Chadema) ambaye pia ni waziri Kivuli mwenye dhamana ya Kazi na Ajira, Ester Bulaya pia aliwataka Mhagama na Isaka waachie ngazi. \n “Sasa Mheshimiwa Jenista (Mhagama) na Mkurugenzi wa SSRA, mjiuzulu nimewashinda…hamkuwatetea wafanyakazi,” alisema Bulaya katika ujumbe wake aliouandika kwenye ukurasa wake wa Twitter. \n Hoja ya Bulaya juu ya kikokotoo \n Bulaya ndiye aliyeibua hoja juu ya kikokotoo hicho hatua ambayo ilisababisha Isaka kumjinu tena kwa kejeli na vijembe. \n Baada ya hapo, serikali kupitia Ofisi ya Waziri Mkuu (Sera, Uratibu, Bunge, Kazi, Ajira, Vijana na Wenye Ulemavu) kwa kushirikiana na SSRA iliandaa semina kwa ajili ya wahariri wa vyombo vya habari mjini Dodoma kuelezea umuhimu wa kanuni hiyo, huku ikieleza kinagaubaga kwamba ni mkombozi kwa wafanyakazi. \n Baadaye, SSRA ilitoa ufafanuzi juu ya utaratibu huo mpya wa mahesabu ya mafao ya wastaafu kwamba mstaafu atapata mafao ya 1/580 kwa mkupuo kisha kuendelea kulipwa kila mwezi kwa muda wa miaka 12.5 na iwapo angefariki dunia kabla ya muda huo, mafao yake yatatumika kusomesha watoto wake. \n Mchango wa Ester Bulaya \n Baada ya SSRA kutoa ufafanuzi huo uliotokana na baadhi ya vyombo vya habari, ulianza upinzani kutoka kila upande huku Waziri Kivuli mwenye dhamana ya Kazi na Ajira, Ester Bulaya, akaibuka na kusema bunge lilidanganywa kuhusu jambo hilo. \n Bulaya, ambaye ni Mbunge wa Bunda Mjini (Chadema), alisema wabunge walitaka mfumo wa upigaji mahesabu ya mafao ya wafanyakazi (Kikokotooo) uainishwe kwenye sheria lakini serikali ilisema itakiweka kwenye kanuni na matokeo yake ilitunga kitu alisema ambacho kinawakandamiza wastaafu. \n Hoja binafsi \n Mbunge huyo ambaye awali alikuwa CCM kabla ya kujiunga na upinzani, alisema kutokana na kanuni hiyo kuwa kandamizi na mzigo kwa mfanyakazi, anakusudia kuwasilisha hoja binafsi bungeni. \n Wakati Bulaya akiweka bayana jambo hilo, wadau mbalimbali waliibuka na kulishambulia bunge kuwa limetunga sheria ambayo inawaumiza wananchi huku wakishangaa wabunge kutowajali wananchi wakati wao wanachukua mafao yao yote bila kukatwa chochote. \n Jambo hilo lilimwibua Spika wa Bunge, Job Ndugai, ambaye alikanusha hilo na kusema bunge linabebeshwa mzigo wa lawama lisiostahili kwa kuwa chombo hicho cha kutunga sheria hakitungi kanuni bali sheria. \n Ndugai alisisitiza kuwa kama kuna mtu yeyote anaona kanuni hiyo ni kandamizi anapaswa kuiwasilisha Bungeni kupitia Kamati ya Sheria Ndogo iliyo chini ya Mbunge wa Bariadi Magharibi, Andrew Chenge, ili hatua zaidi zichukuliwe ikiwamo kuiagiza serikali kuifanyia marekebisho. \n TUCTA yaja juu \n Hatimaye Tucta iliibuka na kupinga kanuni hiyo kuwa itasababisha maumivu makali kwa wastaafu huku ikisisitiza kuwa miongoni mwao wanaweza kukumbwa na maradhi ikiwamo msongo wa mawazo na hata kupoteza maisha. \n Tucta pia ilisema hata wakati wa majadiliano juu ya kanuni hiyo kulikuwa na mvutano mkubwa baina ya serikali na waajiri kwa upande mmoja na Tucta upande mwingine, hatua iliyosababisha hata wakati wa upigaji kura upande wa serikali na waajiri ulishinda. \n Kutokana na kanuni hiyo kuwa kandamizi, Tucta iliiomba serikali kurejea kwenye meza ya mazungumzo na wadau, wakiwamo wafanyakazi kupitia vyama vyao ili kuifanyia marekebisho kanuni hiyo. \n Shinikizo la vyama vya wafanyakazi \n Vyama takriban vyote vya wafanyakazi, vikiwamo Chama cha Walimu (CWT), Wafanyakazi wa Serikali Kuu na Afya (Tughe), Wafanyakazi wa Serikali za Mitaa (Talgwu), Wafanyakazi wa Vyuo Vikuu (THTU), vilipinga kanuni hiyo huku vikisisitiza serikali kukaa meza moja na wadau ili kuleta mtangamano juu ya jambo. ##
Mgonjwa wa kwanza mwenye homa kali ya mapafu inayosababishwa na virusi vya Corona ameripotiwa nchini Tanzania Jumatatu. \n\nAkizungumza na waandishi wa habari jijini Dar es Salaam, Waziri wa Afya, Maendeleo ya Jamii, Jinsia, Wazee na Watoto, Ummy Mwalimu, amesema mgonjwa huyo ambaye ni Mtanzania mwenye umri wa miaka 46 amegundulika kuwa na virusi hivyo baada ya kuwasili nchini katika uwanja wa Ndege wa kimataifa KIA akitokea Ubelgiji. \n Waziri Ummy amesema mgonjwa huyo ambaye aliondoka nchini Machi 3 mwaka huu alitembelea nchi za Sweden na Denmark, ambapo akiwa Ubelgiji mume wa mwenyeji wake alikuwa mwathirika wa virusi vya Corona. \n Kwa mujibu wa Waziri Ummy mgonjwa huyo alitua uwanjani hapo na kufanyiwa ukaguzi na kuonekana hana homa, lakini baadae mgonjwa huyo alianza kujisikia vibaya akiwa hotelini na kwenda hospitali ya Mkoa ya Mt. Meru. \n Hatua zilizofuatia ni sampuli ilichukuliwa na kupelekwa maabara ya taifa ya afya ya jamii iliyopo Dar es Salaam kwa ajili ya uchunguzi na kubainika mgonjwa huyo ana virusi vya Corona. \n Hata hivyo Waziri Ummy amewatoa hofu Watanzania kwamba serikali inaendelea kuchukua hatua madhubuti za kuhakikisha ugonjwa huo unadhibitiwa ili usiweze kusambaa nchini. \n Ummy amesema, Waziri Mkuu, mh Kassim Majaliwa muda wowote kuanzia sasa anatarajiwa kukutana na mawaziri 12 wa sekta mbalimbali ili kuweka mikakati ya pamoja ya namna ya kukabiliana na ugonjwa huo ambao umesambaa katika nchi mbalimbali duniani. \n Kwa upande wake Mwakilishi Mkazi wa Shirika la Afya duniani (WHO) hapa nchini, Dk Tigest Katsela Mengestu, amesema ugonjwa wa Corona umekuwa tishio katika nchi mbalimbali, huku akiipongeza serikali ya Tanzania kutokana na hatua inazozichukua katika kukabiliana na ugonjwa huo.. ##
Viongozi wa Bunge la Marekani Alhamisi wamezungumzia juu ya hatua zitakazofuatia katika Baraza la Seneti baada ya Baraza la Wawakilishi Jumatano kupiga kura kumfungulia mashtaka Rais Donald Trump, ambaye hivi sasa ni rais wa tatu katika historia ya Marekani kukutikana na makosa. \n\nKatiba ya Marekani inaainisha kuwa Baraza la Seneti ni lazima liendeshe kesi, lakini kuna tofauti kubwa kati ya viongozi wa Wademokrat na Warepublikan katika Bunge kwa kile hasa kingeweza kutokea.  Baraza la Wawakilishi linalodhibitiwa na Wademokrat liliidhinisha vifungu viwili vya mashtaka dhidi ya Rais Trump baada ya kukutikana na makosa. Vifungu hivyo ni kutumia vibaya madaraka yake ya urais kujinufaisha yeye binafsi kisiasa na kuzuia juhudi za bunge kuchunguza vitendo vyake. Hakuna Mrepublikan aliyepiga kura kuidhinisha hatua hiyo ya kumshtaki Trump. \n Baadae, Spika wa Baraza la Wawakilishi Nancy Pelosi alikataa kusema wakati gani atawasilisha vifungu vya mashtaka hayo kwenye Baraza la Seneti, akisema ni lazima kwanza aangalie kesi hiyo itakuwa na muono gani. \n Mapema Alhamisi, kiongozi wa waliowengi katika Baraza la Seneti Mitch McConnell alisimama katika ukumbi wa Seneti na kuwalaani Wademokrat, akisema Pelosi anaogopa kupeleka vifungu hivyo vya mashtaka kwa kile alichokiita “kazi yao iliyofanywa ovyo.” Amesema ni juu ya Baraza la Seneti kusahihisha jambo hilo kwa kumsafisha Trump. \n Kiongozi wa waliowachache katika Baraza la Seneti Chuck Schumer alipinga kauli ya kiongozi wa waliowengi, akisisitiza McConnell yeye mwenyewe alieleza hakuwa na dhamira ya kutoegema upande wowote katika kesi hiyo itakayoendeshwa na Baraza la Seneti. \n “Ujumbe kutoka kwa kiongozi huyo McConnell kwa wakati huu ni kuwa hana nia ya kuendesha kesi yenye kutenda haki, hakuna nia ya kuwa hanaupendeleo, hakuna nia ya kutafuta ukweli.”. ##
Hisia mseto ziliendelea kutolewa na wadau mbalimbali Jumanne baada ya kutangazwa kuahirishwa kwa michezo ya Olimpiki 2020 kutokana na janga la coronavirus. \n\nKatika tangazo ambalo lilikuwa likitarajiwa na baadhi ya wadau, waandalizi wa michezo ya Olimpiki Tokyo 2020, iliyokuwa imepangwa kuanza tarehe 24 Mwezi Julai, walisema kwamba michezo hiyo itaahirishwa kwa kipindi cha mwaka mmoja. \n Kwa mujibu wa Waziri Mkuu wa Japan Shinzo Abe, Kamati ya Kimataifa ya Olimpiki lilifikia uamuzi huo baada ya kujadili suala hilo kwa wiki nne. \n "Napendekeza tuahirishe michezo hii kwa mwaka mmoja, Rais wa [IOC] Thomas Bach kwa 100%," alisema Abe. \n Wachezaji binafsi, timu mbalimbali za michezo duniani kote na wadau wengine walikuwa na maoni mseto huku baadhi wakielezea kuhuzunishwa kwao na wakati huo huo, wakieleza kwamba kulikuwa na umuhimu wa kuchukua hatua hiyo. \n "Michezo silo jambo muhimu zaidi kwa sasa. Lililo muhimu ni kuokoa maisha," alisema rais wa kamati ya michezo ya olimpiki kwa walemavu, Andrew Parsons. \n Andy Anderson, Afisa mkuu wa chama cha Olimpiki nchini Uingereza alisema amesikitishwa mno na hatua hiyo, lakini akaongeza kwamba ilikuwa muhimu kuahirisha michezo hiyo. \n Gumzo lilikuwa linaendelea kwa muda kuhusu uwezekano wa kuahirishwa kwa michezo hiyo ambayo ina umaarufu mkubwa mno, na ambayo uandaaji wake hugharimu kiasi kikubwa cha pesa, kuziletea taadhima nchi zinazoshiriki na kuleta faida kubwa kwa wafanyabiashara. \n Katika taarifa ya pamoja siku ya Jumanne, waandalizi wa Tokyo 2020 na IOC walisema: \n "Kutokana na kasi ya mlipuko wa wa coronavirus hali kuwa mbaya duniani kote...bodi ya utendaji leo imeanzisha mchakato mpya wa mpango wa mazingira maalum." \n Hii ni mara ya kwanza kwa michezo hiyo kuahirishwa tangu mwaka wa 1944.. ##
Kiongozi wa upinzani katika baraza la senate nchini Bolivia amejitangazia kuwa ni Rais wa muda Jumanne baada ya kujiuzulu kwa kiongozi wa zamani Evo Morales. \n\nJeanine Anez mwenye umri wa miaka 52 alichukuwa udhibiti wa baraza la senate Jumanne na kujiweka katika nafasi ya kuwa rais ajaye. \n Wabunge wa chama cha Morales, Movement for Socialism walikuwa hawako bungeni wakati Anez alipotoa tangazo hilo. \n Morales aliachia madaraka Jumapili kwa pendekeo la mkuu wa jeshi nchini humo kufuatia wiki kadhaa za maandamano tangu uchaguzi uliokuwa na utata ambao ulimrejesha madarakani kwa awamu ya nne. \n Maelfu ya wafuasi wa Rais wa zamani Morales ambaye hivi sasa anaishi uhamishoni waliingia mitaani katika mji mkuu wa Bolivia. \n Waandamanaji wanaamini kuondolewa kwa Morales ni mapinduzi napia ni kitendo cha ubaguzi dhidi ya jamii za wazawa nchini Bolivia. Licha ya ghadhabu zao, maandamano yalikuwa ya amani. \n Nje ya mji mkuu, polisi walitumia gesi ya kutoa machozi kwa kupambana na wafuais wa Morales katika mji wa Cochabamba. \n Imetayarishwa na mwandishi wetu, Washington, DC.. ##
Serikali ya Burundi imewaamrisha wawakilishi wa Shirika la Afya Duniani, WHO, na wataalam wengine wa afya, kuondoka nchini. \n\nHatua hiyo imechukuliwa wakati wanasiasa nchini Burundi wanaendela na mikutano mikubwa ya kampeni kuelekea uchaguzi mkuu, licha ya onyo la wataalam wa afya likiwataka watu kutokaribiana katika juhudi za kudhibithi maambukizi ya virusi vya Corona. \n Mkuu wa ofisi ya WHO nchini Burundi Walter Kazadi Mulombo, pamoja na wataalam wengine watatu wa afya, wameandikiwa barua na serikali, wakitakiwa kuondoka nchini. \n Afisa katika Wizara ya Mambo ya Nje ya Burundi, bila kutoa maelezo zaidi, amesema kwamba maafisa hao wa WHO, ni watu wasiotakiwa kuweto nchini humo. \n Burundi inatarajiwa kufanya Uchaguzi Mkuu, Mei 20, kumchagua rais mpya atakayechukua nafasi ya Pierre Nkurunziza, mwenye historia ya kuwafukuza wawakilishi wa mashirika ya kimataifa. \n Mnamo mwaka 2018, wachunguzi wa Umoja wa Mataifa, waliokuwa wakichunguza madai ya ukandamizaji wa haki za binadamu, walifukuzwa nchini humo. \n Ripoti ya UN imevishutumu vyombo vya usalama na makundi ya wapiganaji ya chama kinachotawala Burundi, kwa kutekeleza vitendo vya kunajisi, mateso na mauaji. \n Imetayarishwa na mwandishi wetu, Washington, DC. ##
Mtoto wa kike wa rais wa zamani wa Marekani Ronald Reagan ameomba msamaha kwa kauli ya kibaguzi aliyoitoa baba yake. \n\nReagan alitotoa kauli hiyo mwaka 1971 katika mazungumzo ya simu. \n Patti Davis amesema katika maoni yake yaliyochapishwa Alhamisi katika gazeti la Washington Post “ alikuwa hakutarajia kusikia baba yake akitumia neno “nyani” kuwaelezea wajumbe Waafrika waliokuwa wanawakilisha Umoja wa Mataifa ambao walimkasirisha kwa sababu ya kupiga kura. \n Wajumbe wa Tanzania walipiga kura mwaka 1971 kulikopelekea UN kuitambua Jamhuri ya Watu wa China badala ya Taiwan. \n Katika mazungumzo ya simu baina ya Reagan na rais Nixon, wakati huo Reagan akiwa Gavana wa California alisikika akisema “kuwaona nyani wale kutoka nchi za afrika – (tusi) hata bado hawawezi kuvaa viatu." \n Sauti hiyo iliyokuwa haijawahi kutolewa imeibuliwa wiki kadhaa baada ya Rais Donald Trump kutumia lugha ya kibaguzi kuwashambulia wanawake wanne wa chama cha Demokrat wenye asili za mchanganyiko, akikusudia wao siyo Wamarekani halisi na kupendekeza “warejee makwao na kusaidia kutatua maeneo yao wanakotokea yaliyokuwa yameghubikwa na uhalifu \n Tim Naftali, aliyekuwa anasimamia maktaba ya rais Richard Nixon na Makumbusho kuanzia 2007 hadi 2011, ameandika kuwa Reagan – ambaye baadae alikuja kuwa Rais wa 40 wa Marekani – alimpigia simu Nixon Octoba 1971, siku moja baada ya Umoja wa Mataifa kupiga kura kuitambua Jamhuri ya Watu wa China. \n Katika mazungumzo yake hayo, anasema, Reagan alisikika kwa namna fulani akieleza jinsi ujumbe wa Tanzania ulivyoanza kucheza ngoma katika Mkutano Mkuu wa Umoja wa Mataifa wakati kura ya kuruhusu ujumbe kutoka Beijing kuingia uanachama badala ya Taiwan.. ##
Shambulizi la bunduki lililofanywa na mtu aliyekuwa ndani ya gari lililokuwa katika mwendo, nje ya nyumba ya starehe ambayo ni maarufu mjini Melbourne, Australia mapema Jumapili, lilisababisha mtu mmoja kuuawa na mwengine kujeruhiwa vibaya na wengine wawili kupata majeraha, polisi wameeleza. \n\nPolisi wamesema kuwa bunduki ilipigwa kutoka katika gari ikilenga umati wa watu waliokuwa wamesimama nje ya klabu hiyo ya starehe ya ghorofa mbili ijulikanayo kama klabu ya Love Machine, na kuwaathiri walinzi watatu katika sehemu hiyo ya starehe na msimamizi mmoja wa klabu hiyo. \n Polisi wametangaza kuwa mtu yeyote aliyekuwa na picha za video au taarifa kuhusu tukio hilo kujitokeza. Mpaka sasa hawajamkamata mtu yeyote kuhusiana na tukio hili. \n Watu wanne waliojeruhiwa walipelekwa hospitali, wawili kati yao wakiwa mahututi. Polisi baadae walithibitisha kuwa mwanaume mmoja, 37, alipoteza maisha. \n Wanaendelea na uchunguzi ili kujua iwapo gari aina ya Porsche SUV nyeusi iliyokuwa ikiondoka katika eneo hilo inahusika katika shambulizi hilo la bunduki. Gari hilo baadae lilipatikana likiwa limechomwa moto. \n “Mambo haya yakustaajabisha bado ni nadra kutokea, na hakuna tetesi yeyote inayoonyesha hivi sasa kuwa tukio hili ni sehemu ya ajenda pana zaidi ya uhalifu,” amesema Andrew Stamper wa jeshi la polisi la jimbo la Victoria. \n Baada ya tukio hilo Afisa polisi wa Victoria alifika kufanya uchunguzi katika eneo lililotokea shambulizi la kutumia bunduki ambapo risasi kadhaa zilitumika nje ya klabu ya Love Machine iliyoko Prahran, mjini Melbourne, Australia, Aprili 14, 2019. \n Mmiliki wa Love Machine, Steve Yousif alichapisha katika mtandao wa Facebook : “Tumeelemewa na simu mlizotupigia na ujumbe wa simu mliotutumia, hakuna zaidi ila ni upendo wetu kwenu nyote.” \n “Kilichotokea jana usiku ni jambo halikustahili na limetushitua. Kwa baadhi yenu ilikuwa ni usiku wa starehe, kwa familia yote ya klabu ya Love Machine imepoteza mtu mwenye roho nzuri hivi leo,” aliandika mmiliki huyo. \n Uhalifu wa silaha ni nadra nchini Australia, ambayo iliboresha sheria za udhibiti wa silaha kufuatia shambulizi lililofanywa na mtu mmoja mwenye bunduki mwaka 1996 huko katika mji wa Tasmania mwaka 1996, na kuuwa watu 35. \n Huko nchini New Zealand, mzungu mmoja raia wa Australia mbaguzi amefunguliwa mashtaka ya mauaji ya mashambulizi aliyoyafanya katika msikiti na kuuwa watu 50, iliyopelekea nchi hiyo kupiga marufuku umiliki aina kadhaa ya silaha za kivita.. ##
Rais Trump ameionya Uturuki kwamba ataichukulia hatua ambazo zitaharibu vibaya uchumi wa taifa hilo iwapo jeshi la Uturuki litashambulia wapiganaji wa Kikurdi ambao ni washirika wa Marekani katika vita dhidi ya wanaharakati wa kundi la Islamic state nchini Syria. \n\nRais wa Marekani Donald Trump amesisitiza Jumanne kwamba hajawaacha pekee yao wapiganaji wa Kikurdi nchini Syria, licha ya uamuzi aliochukua wa kuondoa kikosi maalum cha Marekani nchini humo. \n   \n Trump aliandika kwenye ujumbe wa Twitter kwamba, hata kama wako kwenye utaratibu wa kuondoka Syria, lakini hawatowatupa kamwe wakurdi ambao ni watu wema na wapiganaji wazuri. \n Lakini katika ujumbe mwengine kwenye mtandao waTwitter Rais Trump ameonekana kuipongeza Uturuki, na hata kumualika Rais Erdogan wa Uturuki kutembelea ikulu ya Marekani mwezi November, akisema Uturuki ni mshirika mkubwa wa kibiashara wa Marekani.. ##
Russia imemkamata raia wa Marekani mjini Moscow ikimtuhumu kuwa jasusi, kwa mujibu wa vyombo vya habari vya serikali ya nchi hiyo. \n\nMaafisa wa Huduma ya Usalama wa Taifa ya Serikali Kuu ya Russia (FSB) wametoa tamko Jumatatu wakisema raia wa Marekani Paul Whelan amekamatwa Disemba 28 wakati akitekeleza vitendo vya ujasusi,”na kwamba wamefungua kesi ya uchunguzi wa makosa ya jinai dhidi yake. \n Hata hivyo hawakutoa maelezo zaidi, lakini shirika la habari la serikali ya Russia TASS limesema kuwa Whelan anakabiliwa na kifungo iwapo atakutikana na makosa. \n Hapakuwa na kauli iliyotolewa juu ya suala hilo na maafisa wa Serikali ya Marekani. \n Kukamatwa huku kwa raia wa Marekani kumegongana na kashfa kadhaa za ujasusi ambazo zimeongeza mvutano kati ya Russia na nchi za Magharibi, ikiwemo kupewa sumu jasusi wa zamani aliyekuwa anatumikia pande mbili Sergei Skripal na binti yake huko Uingereza, pamoja na kuhukumiwa hivi karibuni raia wa Russia Maria Butina kwa vitendo vya ujasusi nchini Marekani kinyume cha sheria. \n Habari za Whelan kukamatwa zimekuja chini ya masaa 24 baada ya Rais wa Russia Vladimir Putin kutuma salaam za mwaka mpya kwa Rais wa Marekani Donald Trump zinazo sema kuwa Moscow iko tayari kuendelea na mazungumzo na Washington juu ya mambo kadhaa. \n Mnamo mwaka 2016, Izvestia, shirika la habari lenye mafungamano na Kremlin, limeripoti kuwa kulikuwa na raia wa Marekani 13 katika jela za Rashia wakati huo. Serikali ya Kremlin tangia wakati huo haijachapisha maelezo zaidi juu ya Wamarekani wengine walioko kizuizini nchini Russia.. ##
Kiongozi wa chama kinachotawala nchini Italia, ambaye ni naibu Waziri Mkuu na Waziri wa Mambo ya Ndani Matteo Salvini, ameitisha uchaguzi mapema baada ya kutangaza kwamba serikali ya muungano haiwezi kuendelea kufanya kazi. \n\nHatua yake inafuatia miezi kadhaa ya mikwaruzano ndani ya serikali hiyo ya miezi 14, kati ya chama cha siasa kali za mrengo wa Kulia na washirika wake. \n Hali ya mgogoro serikalini, imeiweka Italia, ya tatu kwa uchumi mkubwa katika nchi zinazotumia sarafu ya Euro, katika hali ngumu ya kisiasa, isiyoweza kutabirika. \n Katika taarifa, Salvini amesema amemwambia Waziri Mkuu Giuseppe Conte, ambaye sio mwanachama wa muungano wowote unaounda serikali, kwamba muungano wa serikali umevunjika na kwamba kwa haraka, anastahili kuwapa mamlaka wapiga kura kufanya maamuzi. \n Alhamisi, Salvini alihutubia wafuasi wake katika mji wa Pecara, pwani ya Adriatic, na kusema mda umewadia kwa wapiga kura wa Italia kufanya uamuzi. \n Waziri Mkuu huyo ambaye ameshiriki katika duru kadhaa za mazungumzo kutafuta suluhu la mgogoro serikalini, hata hivyo amesema Sio wajibu wa Salvini kuitisha kikao cha bunge, wala kuweka mda wa kusuluhisha mgogoro wa kisiasa, na kwamba viongozi wengine wanastahili kuingilia kati. \n Conte, amemtaka Salvini kujieleza ni kwa nini anataka serikali kuvunjwa. \n Bunge la Italy, ambalo sasa limo katika mapumziko, huenda likarejelea vikao vyake wiki ijayo ili kuchukua hatua muhimu. \n Kabla ya serikali kuvunjwa, bunge linastahili kupiga kura ya kutokuwa na Imani na serikali, na waziri mkuu kujiuzulu.. ##
Hali ya jazba inaendelea kuongezeka Marekani huku uchunguzi wa kumfungulia mashtaka ya kukuondoa madarakani rais Donald Trump ukiendelea \n\nMtoa siri wa pili ambae anadai nae pia alisikia mawasiliano ya simu kati ya Rais Trump na Rais wa Ukraine Zelensky amejitokeza, na hivyo kuongeza joto kwenye mjadala kuhusu uchunguzi wa kumuondoa madarakani rais Trump. \n Wademocrat katika baraza la waakilishi wanaangazia mawasiliano ya simu kati ya Rais Trump na Rais wa Ukraine, yanayoripotiwa kuwa yalitaka Ukraine kuchafua sifa za mpinzani wake wa kisiasa, mgombea wa tiketi ya urais kutoka chama cha Democrat, Joe Biden. \n Trump anasisitiza kwamba hajafanya kosa lolote, akisema kuwa mawasiliano yake ya simu na Rais wa Ukraine yalikuwa mazuri sana. Hata hivyo, wataalam wa sheria wanasema madai dhidi ya Trump yana uzito mkubwa. \n Mzozo wa kumfungulia mashtaka Trump umeanza kuzua hisia kali kumhusu Trump kati ya wafuasi na wapinzani wake na huenda ikaharibu zaidi hali ya mgawanyiko wa kisiasa ambao tayari unashuhudiwa nchini. \n Wakati huohuo, viongozi wa safa za mbele kutoka chama cha warepublican wanaendelea kumuunga mkono Rais Trump katika sakata hilo.. ##
Kwa muda wa takriban miezi mitatu sasa, Jaji Mkuu wa Nigeria Walter Onnoghen alikuwa akishutumiwa kwa madai ya kushindwa kuweka wazi kiasi cha mali aliyokuwa nayo kabla yakuchukuwa madaraka kama mkuu wa muhimili wa tatu katika uongozi wa Nigeria. \n\nJaji Onnoghen alisimamishwa kazi na Rais Mohammadu Buhari akimshutumu amevunja sheria inayomtaka mtendaji wa ngazi ya juu wa umma kujaza fomu akijielezea kiasi cha mali zake alipoteuliwa kama Jaji Mkuu wa taifa la Nigeria. \n Baada ya kufungua mashtaka hayo Serikali ya Nigeria ilishindwa kutoa ushahidi dhidi ya Onnoghen na hivyo iliamua kufunga kesi hiyo. \n Wakati huohuo upande wa utetezi uliomwakilisha Jaji umesema hauna tena sababu ya kuwaita mashahidi wake, lakini itaomba mahakama hiyo kutupia mbali kesi hiyo kwa sababu serikali ya Nigeria imeshindwa kuthibitisha madai yake. \n Baadhi ya wananchi wa Nigeria wanadai kuwa hatua iliyochukuliwa na Rais Buhari, ni njama ya kumweka mwengine kutoka upande wa Kaskazini mwa Nigeria kuchukuwa cheo hicho cha Jaji Mkuu. \n Madai yao pia yanalenga suala la njama ya kurudi tena madarakani wakidai kuwa Buhari alikuwa akijitayarisha kushindania urais awamu ya pili na iwapo angeshindwa kesi ikifikishwa Mahakama Kuu kabisa, atakuwa na mtu wake wa karibu atakaye mwonea huruma na kuhakikisha kwamba anapata ushindi. \n Imetayarishwa na Mwandishi wetu, Collins Atohengbe, Nigeria. ##
Walinzi wa pwani ya Libya wamekamata wahamiaji 400 waliokuwa wakonjiani katika pwani ya Mediterranean ya nchi hiyo wakielekea Ulaya na kuwarejesha katika mji mkuu wa Tripoli masaa 24 yaliyopita, Shirika la uhamiaji la Umoja wa Mataifa UN limesema Jumapili. \n\nShirika la Habari la Associated Press limesema Shirika la Kimataifa la Wahamiaji limetuma ujumbe wa tweeter likieleza wahamiaji 301 wakiwa katika boti tatu walikamatwa Jumamosi na kurejeshwa mjini Tripoli. Wahamiaji wengine 105 wakiwa katika boti mbili walitiwa nguvuni Jumapili. \n Shirika hilo limesema wengi kati ya wahamiaji hao wamewekwa rumande mbalimbali mjini Libya, ambako kuna “wasiwasi mkubwa juu ya usalama wao.” \n Baadhi ya wahamiaji walifanikiwa kukimbia walipofika sehemu ya kushuka, boti hizo zilipokuwa zinapelekwa ufukoni, IOM imesema. \n “Hili halikubaliki kuendelea kutokea pamoja na kuwepo wito kuacha kabisa kuwarejesha watu walioko hatarini vizuizini na kufanyiwa vitendo vya viovu,” amesema Safa Msehli, msemaji wa IOM. \n Libya iliingia katika machafuko kufuatia machafuko ya 2011 yaliyopelekea kupinduliwa na kuuawa kwa kiongozi wa kiimla Moammar Gadhafi, na kuwa ni kituo kikuu cha wahamiaji Waafrika na Waarabu wanaokimbia vita na umaskini wakielekea Ulaya. \n Wahamiaji wengi wanafanya safari kwa kutumia maboti yasiokuwa salama yaliyotengenezwa kwa mpira. Shirika la IOM limesema mapema mwezi huu inakadiria vifo vya wahamiaji waliojaribu kuvuka bahari ya Mediterranean imevuka na ilivuka “idadi ya kutisha” ya watu 20,000 tangu mwaka 2014. \n Katika siku za hivi karibuni, Umoja wa Ulaya imeendelea kushirikiana na walinzi wa pwani na vikosi vingine vya Libya kuzuia kuingia kwa wahamiaji. \n Makundi yanayopigania haki za kibinadamu yanasema kuwa juhudi hizo za kuzuia wahamiaji zimewaacha katika mikono ya makundi ya ukatili yenye silaha au kuishia kuweka katika vizuizi vyenye hali mbaya ya usafi na zenye msongamano mkubwa wa watu visivyokuwa na chakula na maji. \n Umoja wa Ulaya mapema mwaka huu umekubali kusitisha operesheni dhidi ya wavushaji wa wahamiaji haramu inayohusisha ndege zenye kufanya doria na badala yake watapeleka meli za kivita kujikita katika kuhakikisha vikwazo vipana vya uingizaji silaha vinatekelezwa ambavyo vinakadiriwa ni muhimu kumaliza vita vinavyoendelea nchini Libya.. ##
Rais mstaafu wa Marekani Barack Obama Jumamosi alitoa hotuba mbili kwa njia ya mtandao – ya kwanza ni mahafali ya wahitimu wa vyuo vya kihistoria vilivyoasisiwa na watu weusi maarufu kama HBCU na nyingine kwa wahitimu wa mwaka 2020 wa shule za sekondari.  \n\nMahafali hizo mbili zilionyeshwa mubashara kupitia mitandao ya YouTube, Facebook na Twitter kwa sababu ya amri ya kutotoka nje iliosababishwa na janga la virusi vya corona lilioko duniani na kufanyika kama njia mbadala ya utamaduni wa sherehe za kumaliza masomo. \n Pamoja na hongera za kawaida ambazo zinatolewa kwa wahitimu wakati kama huu, Obama alikosoa uongozi wa Marekani ulioko madarakani, jambo ambalo rais huyo mstaafu amekuwa akijizuia kufanya. \n Obama alizungumzia janga la corona na jinsi lilivyodhihirisha ukosefu wa usawa nchini Marekani. Pia ameukosoa uongozi wa Marekani jinsi unavyolishughulikia janga hilo, bila ya kumtaja Rais Donald Trump.  \n Obama amewaambia wahitimu hao “itawabidi mkuwe kwa haraka kuliko baadhi ya vizazi vilivyopita. Janga hili limetikisa mwenendo wa kawaida na imedhihirisha wazi matatizo mengi yaliyojikita katika nchi yetu – kuanzia kukosekana usawa kiuchumi hadi matabaka ya kikabila na ukosefu wa huduma ya msingi ya afya kwa watu wanaohitajia. Imewazindua vijana wengi juu ya ukweli wa kuwa njia za kizamani za kuendesha mambo hazifanyi kazi; na kuwa haijalishi ni kiwango gani cha fedha unapata iwapo kila mtu anayekuzunguka ana njaa na anaumwa; na kuwa jamii yetu na demokrasia yetu inafanya kazi pale tu tunapokuwa hatujifikirii sisi wenyewe tu, lakini kuhusu kila mmoja wetu.” \n Aliongeza kusema, janga hili “limeondoa pazia” kuhusu “ukweli thabiti” na kwamba “ni kitu ambacho sote hatimaye lazima tuukubali mara tu utoto wetu unapofikia kikomo. Wazee wote wale ambao mlikuwa mnafikiria ndio wasimamizi na wanajua kile wanachokifanya? Imedhihirika hawana majibu yote. Wengi wao hata hawaulizi maswali sahihi. Kwa hiyo kama ulimwengu utakuwa na hali bora zaidi, itakuwa ni jukumu lenu. \n Aliwatahadharisha wahitimu hao dhidi ya “kufanya mambo yanayo wapendeza, na yale yaliyo rahisi – hivyo ndivyo watoto wadogo wanavyofikiria. Kwa bahati mbaya wale wanaoitwa watu wazima, wakiwemo baadhi na vyeo vya kuvutia na kazi muhimu, bado wanafikra kama hizo za kitoto --- na ndiyo sababu mambo yameharibika.” \n Obama amesema anatarajia kuwa kila mhitimu badala yake “atajikita katika maadili yenye kudumu, kama vile ukweli, uchapaji kazi, kuwajibika, uadilifu, ukarimu, na kuheshimu wengine. Sio kwamba mtapatia kila wakati, mtafanya makosa kama vile sote tunavyokosea. Lakini mkisikiliza ukweli ulioko ndani ya nafsi zenu, hata kama ni jambo gumu, hata kama halikupendezi, watu watatambua. Wataegemea kwenu nyinyi. Nyinyi mtakuwa ni sehemu ya suluhisho badala ya kuwa sehemu ya tatizo." \n Akiongea na wahitimu hao wa vyuo ambavyo kihistoria viliasisiwa na watu weusi Obama amesema, “Hebu tuweni wakweli, ugonjwa kama huu [COVID-19] inadhihirisha masuala ya ndani ya kukosekana usawa na majukumu zaidi yanayo wakabili jamii za watu weusi ambayo historia inatuonyesha namna walivyokabiliana nayo katika nchi hii. \n Rais huyo mstaafu alisema, “Tunashuhudia kukosekana uwiano wa athari ya COVID-19 katika jamii zetu, kama vile tunavyoshuhudia pale mtu mweusi anapotoka kufanya mazoezi ya kukimbia na baadhi ya watu wanahisi wanaweza kumsimamisha, kumhoji na kumtupia risasi iwapo hatasimama kujibu maswali yao,” akifanya rejea ya tukio la Ahmaud Arbery, Mtu mweusi wa miaka 25 aliyepigwa risasi wakati akifanya mazoezi huko Georgia.. ##
Bunge la Jumuiya ya Afrika Mashariki (EAC) limelitaka Baraza la Mawaziri kuchukua hatua kali ikiwemo kuziwekea vikwazo nchi wanachama zisizotimiza wajibu wake wa kutoa mchango wa fedha, kulingana na katiba ya jumuiya hiyo. \n\nKwa mujibu wa taarifa ya jumuiya Burundi inadaiwa dola milioni 13, Tanzania dola milioni 9, Kenya Dola milioni 8, Rwanda dola milioni 7 na Uganda dola milioni 2. \n Bunge hilo Jumatano, limetaka Baraza la Mawaziri katika Jumuiya ya Afrika Mashariki kuelezea changamoto ya uhaba wa fedha unaoikabili sekretarieti hivi sasa na kuzihimiza nchi wanachama kutoa michango yao kwa wakati ili kufanikisha shughuli za jumuiya. \n Sudan Kusini, ambayo ni mwanachama wa jumuiya hiyo, imepewa muda wa hadi mwisho wa mwezi wa Oktoba, 2019 kuwasilisha malimbikizo ya michango yake ya dola milioni 27. \n Hoja hiyo imeibuka baada ya hivi karibuni Jukwaa la Asasi za Kiraia katika ukanda Afrika Mashariki (EACSOF) kutaka kufungua shauri katika mahakama ya jumuiya hiyo kutaka ufafanuzi wa kisheria kuhusu uhalali wa wanachama wasolipa ada zao kuendelea na uanachama wao.. ##
Serikali ya Comoros, Jumatano, imefunga shule zote katika kisiwa kikubwa cha Ngazija pamoja na viwanja vya ndege na ofisi za serikali. \n\nKisiwa hicho cha Comoros kinatarajia kimbunga Kenneth kupita kaskazini mwa eneo la nchi hiyo huku kikitarajiwa kuwa na upepo mkali unaokwenda kwa kasi, kilometa 200 kwa saa.  \n Kimbunga hicho kinatarajiwa kuongezeka nguvu wakati kitakapoelekea katika pwani ya Afrika Mashariki karibu na mpaka wa Msumbiji na Tanzania.  \n Kimbunga hiki kinakuja wakati Msumbiji, Malawi na Zimbabwe zikiendelea kukabiliana na maafa waliyopata kutoka kimbunga Idai kilichosababisha maafa makubwa mwezi Machi.  \n Msemaji wa shirika la kuhudumia watoto la Umoja wa Mataifa, UNICEF nchini Msumbiji Daniel Timme ameiambia sauti ya amerika kwamba mashirika ya huduma za dharura yako tayari. \n Pia anasema kuwa pamoja na kimbunga hiki kutokuwa na nguvu kama kile cha Idai lakini kinaelekea katika jimbo la Cabo Delgado ambako sehemu kubwa ya wakazi wake ni watu wa kipato ya chini na hawana matayarisho ya kukabiliana nacho. \n Imetayarishwa na Mwandishi wetu, Abdushakur Aboud, Washington, DC.. ##
Mgomo wa wauguzi ulioanza Jumatatu nchini Kenya katika majimbo kumi na nne, umewaathiri zaidi wagonjwa wanaotibiwa katika hospitali za umma \n\nHata baada ya Wizara ya Kazi na Wizara ya Afya kuunda jopo kazi la kutatua mgogoro huo, Muungano wa wauguzi nchini humo ungali unasisitiza kuwa hautashiriki mazungumzo ya aina yoyote yenye nia ya kusitisha mgomo huo, kwani unadai umechezewa shere na serikali vya kutosha. \n Zaidi ya wauguzi elfu nane katika hospitali za umma wanaendelea kushiriki mgomo huo kutaka serikali kuu na serikali za majimbo kutekeleza mkataba wa maafikiano unaowapa wauguzi malimbikizi ya marupuru. \n Serikali kuu na za majimbo zalaumiwa \n Na mgogoro huu unatokana na serikali kuu na serikali za majimbo kushindwa kutoa mwongozo wa kutekeleza makubaliano ya kurejea kazini yalioafikiwa mnamo Novemba 2, 2017. \n Wauguzi wanalalamika kuwa hawajalipwa malimbikizi ya marupurupu ya mishahara hata baada ya kusainiwa makubaliano ya kufanya hivyo kati yake na baraza la magavana pamoja na wizara ya Afya takriban miaka miwili iliopita. \n Ilani ya mgomo huo ilitolewa Disemba mwaka 2018 kama shurutisho kwa serikali na majimbo husika kama onyo la kuchelewesha malipo na kama njia ya kuipa seirkali kuu na majimbo hayo nafasi ya kuharakisha utekelezwaji wa makubaliano ya pamoja ya malipo kati ya pande husika lakini yabainika kuwa ni majimbo matatu tu yaliotekeleza mfumo huo wa ulipaji; Mombasa, Machakos na Migori. \n Nini kilichokuwa katika makubaliano \n Katika muwafaka uliowekwa sahihi, katika awamu ya kwanza ya utekelezwaji wa makubaliano ya kurejea kazini, wauguzi wa hospitali za umma wangeongezwa shilingi elfu tatu na vile vile kiasi hicho kupanda hadi shilingi elfu tatu mia tano kwenye awamu ya pili na ya tatu kwenye maafikiano yaliowekwa. \n Sasa imeonekana kuwa ada kila mwaka katika sekta ya afya nchini Kenya, wauguzi, matabibu na madaktari Kenya kulumbana na serikali dhidi ya shutma za kushindwa kutekeleza makubaliano ya mkataba wa pamoja. \n Mgomo huu unafanyika awamu kwaawamu, Jumatatu hii ukiathiri utoaji wa huduma za afya katika majimbo yafuatayo Embu, Mandera, Wajir, Homa Bay, Murang’a, Kwale, Kirinyaga, Marsabit. \n Majimbo mengine yatakayo athirika \n Majimbo mengine ambayo usitishwaji wa huduma za afya utafanyika ni Pokot Magharibi, Kisumu, Nairobi, Kisii, Taita-Taveta, Nyandarua, Trans Nzoia, Elgeyo Marakwet, Nyeri na Kitui. Mengine yaliosalia yamepewa muda wa kutekeleza makubaliano hayo la sivyo kitumbua kitaingia mchangani. \n Hata hivyo, serikali kuu kupitia Wizara ya Kazi kwa ushirikiano na Wizara ya Afya imebuni jopokazi la kuendeleza maridhiano yenye lengo la kufuta mvutano huu na kuweka muwafaka na baadaye kuwasilisha mapendekezo katika kipindi cha siku thelathini. Waziri wa Leba Ukur Yattani ameandaa kikao mapema Jumatatu lakini wawakilishi wa muungano wa wauguzi hawakuhudhuria. Hilo likionekana kumtia hamaki Waziri Yattani. \n Mwaka wa 2017, wauguzi walishiriki mgomo wa taifa na kudumu zaidi ya miezi mitano na kufuatiwa na kutiwa sahihi ya makubaliano ya kurejea kazini baada ya shughuli za utoaji huduma za matibabu kuathirika sana huku wagonjwa wengi wakitaabika zaidi na wengine kuachwa na makovu. \n   \n Imetayarishwa na Mwandishi wetu Kennedy Wandera, Nairobi. ##
Mjumbe wa ngazi ya juu wa Marekani katika mazungumzo ya Korea Kaskazini amerejea kutoka Pyongyang ambako alihudhuria kikao cha siku tatu na atakutana tena na mwenzake wa upande wa Korea Kaskazini kabla ya mkutano wa pili kati ya Rais Donald Trump na Kiongozi wa Korea Kaskazini Kim Jong Un. \n\nWizara ya Mambo ya Nje ya Marekani imesema Jumamosi kuwa viongozi hao watakutana huko mji mkuu wa Vietnam, Hanoi baadae mwezi Februari 2019. \n Stephen Biegun atoa muhtasari  \n Stephen Biegun, Mwakilishi maalum wa Marekani, Korea Kaskazini, alikutana na Waziri wa Mambo ya Nje wa Korea Kusini, Kang Kyung-wha na mjumbe ambaye ni mkuu wa programu ya nyuklia Seoul, Lee Do-hoon, Jumamosi kuwapa muhtasari wa mazungumzo yake aliyofanya na Korea Kaskazini. \n “Mazungumzo yetu yalikuwa na tija,” Biegun amesema wakati akikutana na Kang. “Rais anajitayarisha kuchukua hatua nyingine. Tuna kazi ngumu ya kutekeleza na serikali ya Korea Kaskazini kati ya sasa na hapo mkutano utakapofanyika. Lakini ninaamini kuwa pande zote mbili iwapo tutaweza kuendeleza msimamo huu, tutaweza kupiga hatua za uhakika,” amesema. \n Shinikizo la kuondoa kabisa silaha za nyuklia \n Kang wa Korea Kusini alikuwa na maoni chanya kuhusu habari alizotoa Biegun huko Pyongyang. \n “Bila shaka tunakuunga mkono kikamilifu wakati ukiendelea na matayarisho ya mkutano huo wa marais na hata baadaye,” waziri wa mambo ya nje amesema. \n Huko Pyongyang, Biegun na Kim Hyok Chol, mjumbe maalum wa Korea Kaskazini katika kushughulikia masuala ya Marekani, walijadili “kuendeleza makubaliano ya mkutano wa Trump na Kim uliofanyika Singapore juu ya kuondoa kabisa silaha za nyuklia, kuboresha mahusiano kati ya Marekani na Korea Kaskazini na kujenga amani ya kudumu katika Rasi ya Korea,” Wizara ya Mambo ya Nje imesema katika tamko lake. \n Tamko hilo limesema kuwa Biegun na Kim walikubaliana kukutana tena kabla ya viongozi hao kukutana mara ya pili katika kikao kilichopangwa kufanyika Februari 27-28 huko Hanoi, Vietnam. \n Trump atuma ujumbe wa tweet \n Trump alituma ujumbe wa Tweet Ijumaa akiwa Washington kueleza pale mkutano utakapofanyika, akisema kuwa Biegun tayari alikuwa ameshaondoka North Korea baada ya “mazungumzo yenye mafanikio” juu ya mkutano wa Hanoi. \n Trump ameongeza kuwa : “Natarajia kukutana na Mwenyekiti Kim na kutanguliza kuwepo muelekeo wa amani!” \n Hapo awali rais alikuwa ametangaza kuwa mkutano wake na Kim utafanyika Vietnam, lakini jiji la Hanoi lilikuwa halikutaarifiwa. \n Wataalam watahadharisha \n Watalaam wa nyuklia nchi za magharibi kwa mujibu wa vyanzo vya habari wanasema suala la Korea Kaskazini kuhusu silaha za nyuklia linapaswa kuangaliwa kwa uzito na kupatiwa ufumbuzi wa kina wakati viongozi hao wawili watakapokutana.. ##
Shirika la kimataifa la Transparency  International (TI), Jumanne lilitoa ripoti inayoonyesha hali ya ufisadi duniani mwaka 2018. Mataifa ya Tanzania na Rwanda yaliorodheshwa kama yaliyofanya  vizuri  katika vita dhidi ya rushwa. \n\nRwanda ilitajwa kufanya vizuri zaidi kwa kuwa na pointi 56 ikiwa katika nafasi ya 48 wakati Tanzania ikiwa katika nafasi ya 99 kwa kupata pointi 36. \n Ripoti hiyo pia imebaini kuwa Kenya ilishuka kwa pointi moja kutoka mwaka 2017, ambapo ilikuwa na pointi 28, huku mwaka jana ikiwa na pointi 27 na kushika nafasi ya 144 kati ya nchi 180. \n Uganda ilipata pointi 26 na kuchukua nafasi ya 149. Burundi iko katika nafasi ya 170 huku Sudan ikiwa katika nafasi ya 172 ikiwa na pointi 16. \n Transparency International hutumia vigezo ambapo sufuri ni alama ya nchi inayofanya vizuri zaidi huku mia moja ikiwa ndiyo nchi iliyozorota Zaidi katika Nyanja hiyo. \n Mwenyekiti wa taasisi hiyo, Ferreira Rubia, alisema kuwa jinsi demokrasia ilivyokita mizizi kwa baadhi ya nchi, ndivyo uwezekano wa nchi hiyo kufanya vyema katika orodha hiyo ya nchi fisadi zaidi duniani. \n Hata hivyo, nchi kama Marekani, ambayo hutajwa kama iliyoimarika kidemokrasia, pia ilishuka rekodi tyake kutoka ilivyokuwa mwaka wa 2017. \n Denmark na New Zealand ziliongoza kwa nchi zisizo na viwango vya juu vya ufisadi, lakini nchi fisadi zaidi ni pamoja na Somalia, Sudan Kusini na Syria. \n Hizi ni nchi ambazo zimekuwa katika vita vya aina moja au nyingine, ikiwa ni ishara kwamba misukosuko ya ndani ya nchi inaathiri sana vita dhidi ya ufisadi, alisema mchambuzi wa masuala ya uchumi, Chrispus Yankeem katika mahojiano ya simu na Sauti ya Amerika siku ya Jumanne.. ##
Wakati mabadiliko ya hali ya hewa yamewasukuma wanaume katika mabara ya Afrika na Asia kuacha mashamba yao na kusafiri wakitafuta ajira aina nyingine, wanawake waliobakia majumbani wanapata msaada mdogo sana kuweza kukabiliana na hali ngumu za mazingira ya kazi zao, ikiweka maisha yao mashakani, ripoti ya watafiti imeeleza. \n\nRipoti ya Chuo Kikuu cha East Anglia nchini Uingereza (UEA) amesema majukumu yanayo wakabili wanawake yanaongezeka wakati ambapo wameachwa peke yao kuwatizama watoto na ardhi, wakati wanaume wanaoondoka katika miji yao hawawezi kuwapatia msaada endelevu. \n “Kuhama kwa wanaume kunaonekana kama ni mkakati wa kukabiliana na mabadiliko ya hali ya hewa – lakini kwa mtizamo wa kijinsia, hausaidii kukidhi mahitaji ya familia na maisha yao,” amesema Profesa Nitya Rao wa UEA, mtafiti aliyeongoza ripoti hiyo. \n “Soko la ajira halitoi fursa sawa kwa wanawake. Kwa mfano, huko Afrika Mashariki, wanawake inawalazimu kufanya kazi hatarishi zaidi… Wanajishughulisha na ulanguzi wa dawa za kulevya au biashara ya ngono. Hiyo ndio njia pekee ya kuendesha maisha yao,” mtafiti huyo ameiambia Taasisi ya Thomson Reuters. \n Yaliyogunduliwa na tafiti hiyo yanaeleza rai za wataalam wa mashirika mengi ya misaada na hali za dharura, wanaosema wanawake na wasichana wanakabiliwa na madhila yasiyokifani kutokana na athari za mabadiliko ya hali ya hewa. \n Wakati huohuo, wanaume wanaondoka majumbani aghlabu kutafuta kazi kwa sababu hali ya hewa imekuwa haitabiriki kwa kipindi cha muongo moja uliopita, inakuwa vigumu kupata mavuno kutoka katika kilimo – lakini kuhama huko pia inawezekana kusitatue tatizo hilo, Rao amesema. \n “Soko la ajira haliko wazi kwa wafanyakazi hawa maskini na hawapati kazi kwa urahisi,” amesema. \n Ukosefu wa mifumo ya misaada inayosimamiwa na serikali na sekta binafsi kwa ajili ya familia zimepelekea wanawake kutojali afya na lishe zao, imesema ripoti hiyo, ambayo imetathmini tafiti 25 kutoka katika maeneo yenye hatari za kuathiriwa na maafa yanayotokana na mabadiliko ya hali ya hewa katika mabara la Afrika na Asia.. ##
Taarifa kutoka Shirika la Afya Duniani (WHO) zinasema kuwa kumekuwa na matukio makubwa kadhaa ya uvunjifu wa amani ambayo yameyumbisha juhudi zote za kukabiliana na ugonjwa wa Ebola huko Butembo, Jamhuri ya Kidemokrasia ya Congo (DRC) na maeneo ya vituo vya afya yalioko jirani wiki hii. \n\nKwa mujibu wa msemaji wa UN Farhan Haq wakati operesheni zikiwa zimezinduliwa upya Ijumaa, WHO inamatumaini kwamba harakati za kuchukuwa vipimo katika maabara ambazo bado zinakabiliwa na vizuizi, vitapelekea kuongezeka kwa idadi ya wagonjwa wenye virusi vya Ebola katika siku zijazo. \n Mlipuko huu uko katika hatua hatarishi, ambako kunaongezeko la maambukizi katika wiki za hivi karibuni jambo ambalo linahatarisha kuenea kwa maambukizi hayo katika majimbo mengine nchini Jamhuri ya Kidemokrasia ya Congo na nchi jirani. \n WHO imesema kunahitajika msukumo mkubwa wa msaada wa kisiasa na kifedha kutoka kwa wahusika nchini DRC na Kimataifa kukabiliana na hali hiyo tata. \n Pengo la fedha liliopo hivi sasa linaweza kupelekea WHO na washirika wake kusitisha baadhi ya shughuli ambazo kwa yakini zinahitajika sana. \n Hadi Mei 2, WHO ilikuwa tayari imepokea dola za Marekani milioni 32.5 zilizokuwa zinahitajika kuendeleza juhudi za kukabiliana na ugonjwa huo kwa kiwango kilichofikiwa hivi sasa. \n Pia wiki hii, kikundi cha ushauri wa chanjo cha WHO kimependekeza muelekeo mpya ambao utawezesha kuwafikia wananchi wengi zaidi na kwa haraka zaidi, hasa ikizingatiwa hali ya ukosefu wa amani inayoendelea na kuweza kupata mrejesho kutoka kwa jamii zilizoathiriwa na ugonjwa huo.. ##
Wagombea kiti cha urais wanaoshindana kukiwakilisha chama cha Demokratik katika Uchaguzi Mkuu wa Marekani, walimshambulia vikali Seneta wa Vermont Bernie Sanders kuhusiana na msimamo wake mkali wa mrengo wa kushoto wakati wa mjadala muhimu kabla ya uchaguzi wa awali katika jimbo la South Carolina. \n\nSanders ameonyesha kuongoza kitaifa kuweza kuteuliwa kuwa mwakilishi wa chama hicho baada ya ushindi katika majimbo matatu. \n Wapinzani wake wanahofia kwamba mgombea huyo aliyejitangaza mdemokrat mwenye mrengo wa kushoto wa kisoshalisti anaweza kushindwa na rais Donald Trump wakati wa uchaguzi wa Novemba 2020. \n Katika mjadala huo wa ana kwa ana uliotayarishwa na shirika la televisheni la CBS, Seneta huru wa Vermont Bernie Sanders aliulizwa jinsi atakavyo imarisha uchumi zaidi ya anavyofanya Rais Donald Trump, ikitiliwa maanani kwamba masoko ya hisa ya Marekani yamekuwa yakifanya vyema katika siku za hivi karibuni. \n Sanders afafanua sera zake \n Seneta Sanders anatoa ufafanuzi : " Mwaka 2019, nyongeza za mishahara ya mfanyakazi wa wastani ilikuwa chini ya asilimia moja. Maisha ya nusu ya watu wetu yanategemea mshahara wa wiki baada ya wiki… Huo sio uchumi unaowasaidia Wamarekani, huo ni uchumi unaowafaidisha asilimia 1 pekee ya wananchi matajiri. Tutaunda uchumi utakao wafaidisha watu wote, sio tu matajiri wanaochangia katika kampeni." \n Sanders ameahidi kupanua mpango wa bima ya afya unaowahudumia wazee, utakao pia mhusisha kila mtu bila ya kuzingatia umri. \n Lakini wapinzani wake akiwemo Seneta wa Minnesota Amy Klobuchar, wanadai kwamba mpango wake Sanders, utaongeza gharama ya huduma za kijamii kwa ajili ya afya na elimu kwa kiwango kikubwa sana. \n Seneta Amy Klobuchar: "Hapana! Hesabu sio sahihi. Kwa hakika Katika kipindi cha televisheni cha 60 Minute, wikendi hii, alisema hataongeza gharama. Niwaambie kwamba mpango wake utagharimu dola trilioni 60. Basi, Je, unafahamu mipango yake yote itagharimu kiasi gani cha pesa? \n Lakini kwa upande wake Seneta Sanders amesema :"Hiyo sio kweli." \n Naye Seneta Klobuchar amesema : "Hiyo ni mara tatu ya uchumi wa Marekani, sio matumizi ya serikali kuu, uchumi mzima wa Marekani. \n Biden amkosoa Sanders  \n Aliyekuwa Makamu wa Rais Joe Biden, alitumia tukio la mashambulizi ya risasi la mwaka 2015, katika kanisa linalohudhuriwa na idadi kubwa ya watu weusi, Charleston, kukabiliana na Sanders kuhusiana na msimamo wake wa awali kupinga uundaji wa sheria ambayo ingewalazimu watengenezaji wa bunduki kuajibika na mashambulizi ya risasi nchini Marekani. \n Biden amesema: "Bernie alipiga kura mara tano kupinga muswada wa Brady na kusubiri kwa mda saa 12. Sisemi kwamba anawajibika kwa vifo vya watu tisa, lakini mshambuliaji hangeweza kupata silaha iwapo mda wa kusubiri kuchunguzwa ungekuwepo, jinsi nilivyokuwa nimependekeza. Wapinzani wa Sanders pia wamemkosoa kutokana na msimamo wake wa miongo kadhaa kuwahusu viongozi wanaochukuliwa kama madikteta kama Fidel Castro wa Cuba, wakisema utakataliwa na wapiga kura wenye msimamo wa wastan katika baadhi ya sehemu za nchi. \n Aliyekuwa meya wa New York Michael Bloomberg, hata alipendekeza kwamba Sanders alikuwa anatumiwa na rais wa Russia Vladimir Putin. \n Bloomberg aeleza mkakati wa Rashia \n Kwa upande wake Meya wa zamani wa New York Michael Bloomberg alieleza kuwa : "Nadhani kwamba Donald Trump anafikiria kwamba itakuwa vyema zaidi akiwa rais, lakini sidhani hivyo. Vladmir Putin anafikiria kwamba Donald Trump anastahili kuendele akuwa rais wa Marekani na ndio sababu Russia inakusaidia ili ushindwe na Trump”. \n Mjadala huo umefanyika siku nne kabla ya jimbo la South Carolina, lenye wajumbe 54 wa Democratic, kuanza kupiga kura ya awali. \n Biden ambaye alikuwa mbele katika kinyang’anyiro hicho, ana ushindi mdogo sana mbele ya Sanders katika jimbo la South Carolina, lakini wachambuzi wanasema kwamba Sanders anaweza kushinda jimbo hilo na kumuweka katika nafasi nzuri kuelekea uchaguzi wa jumanne, maarufu kama super Tuesday, ambapo zaidi ya wajumbe 1300 watashiriki. \n Imetayarishwa na mwandishi wetu, Washington, DC.. ##
Gavana wa Jimbo la Virginia anashinikizwa kujiuzulu baada ya kudhihirika kuwa aliweka picha ya ubaguzi wa rangi iliyokuwa imewekwa katika kitabu chake cha picha za kumbukumbu cha chuo cha udaktari zaidi ya miaka 30 iliyopita. \n\nRalph Northam ameomba msamaha Ijumaa kwa “ubaguzi na matusi” hayo katika mavazi ambayo yaliwekwa ndani ya kitabu hicho. Katika tamko alilolitoa kupitia picha ya video Northam amesema picha hiyo haiendani na yeye alivyo hivi leo. \n “Siwezi kubadilisha maamuzi niliyofanya, wala kurekebisha madhara yaliyoletwa na tabia yangu ya wakati huo na hivi leo,” ameeleza zaidi. \n “Lakini nakubali kuwajibika kwa vitendo vyangu vilivyopita, na niko tayari kufanya bidi kurejesha imani yenu kwangu.” \n Kurasa ya kitabu hicho kinapicha ya mtu mwenye uso mweusi na mwengine amevaa mavazi ya kikundi cha ubaguzi wa rangi kilichokuwa na mavazi ya kutisha na kuficha utambulisho wao maarufu kama Ku Klux Klan garb. \n Gavana ameeleza kuwa yeye ni moja wao katika hiyo picha lakini hajajitambulisha ni yupi kati yao. \n Kikundi cha Wabunge Wamarekani Weusi na cha Baraza la Wawakilishi Weusi la Virginia vimemtaka mara moja ajiuzulu. \n “Ralph Northam alikuwa na karne tatu za kujitambua zaidi lakini ni hivi sasa anakiri kitendo hiki cha ubaguzi wa rangi,” Kikundi cha Wabunge Weusi walitumwa ujumbe wa Twitter. “Kuomba msamaha hivi sasa haitoshi. Ni lazima ajiuzulu.” \n Kikundi cha Baraza la Wawakilishi Wamarekani Weusi la Virginia limeposti tamko kupitia ujumbe wa Twitter ambao unasema kwa Northam: “ Tunashukuru sana yote ambayo amechangia katika maslahi yetu ya pamoja. Lakini kufuatia kile kilichodhihirika leo, ni wazi kuwa hawezi tena kututumikia kwa ufanisi kama Gavana. Ni wakati wa yeye kujiuzulu, ili Virginia ianze mchakato wa kuponya maradhi haya.”. ##
Wanaziita ni athari za utawala wa Rais wa Marekani Donald Trump. Hii ni kutokana na kuongezeka uchunguzi unaofanywa na serikali yake katika vitega uchumi vya China huko Silicon Valley. \n\nSilicon Valley, ambayo ni makao makuu ya teknolojia Marekani, wanasema inamaanisha kuwa baadhi ya makubaliano yaliyofikiwa hayataweza kutekelezwa. Baadhi yake hayatoweza hata kuzungumziwa. \n Kwa kawaida biashara zinazoanzishwa zinatafuta fedha na kuvutiwa na fursa zilizoko katika soko la China, lakini hali ilivyo hivi sasa haziendelezi uwekezaji China, wameeleza. \n Baada ya miaka kadhaa ya kukua kwa ushirikiano kati ya China na Silicon Valley, ambayo ni makao makuu ya teknolojia ya Marekani yenye makao yake makuu huko jijini San Francisco, kaskazini mwa jimbo la California, imejikuta imekwama kutokana na mvutano uliyopo kati ya Beijing na Washington. \n Silicon Valley wamebaki kujiuliza ni nchi gani itashinda katika ushindani huo kuweza kutengeneza kizazi kijacho cha mawasiliano ya teknolojia ya kisasa. \n “Juhudi za ubunifu wa China ni mpana na wa kina,” amesema Michael Wessel, kamishna wa Tume ya kuhakiki hali ya Uchumi na Usalama kati ya Marekani na China, katika mahojiano yake na bunge la Marekani. \n “China inataka kuwa kiongozi katika ubunifu wa kimataifa na inafanya kila liwezekanalo kisheria na kinyume cha sheria kufikia malengo yake," amesema.. ##
Sudan imeanzisha uchunguzi juu ya uhalifu uliofanyika katika mkoa wa Darfur chini ya utawala wa rais wa zamani Omar al Bashir mwendesha mashitaka wa serikali ameeleza.  \n\nKwa mujibu wa mwendesha mashtaka Tagelsir al –Heber kesi hiyo inaweza kusikilizwa nje ya nchi.  \n Miaka 10 iliyopita Mahaklama ya Kimataifa ya Uhalifu, The Hague, ICC, ilitoa hati ya kukamatwa al –Bashir kwa makosa ya mauaji ya halaiki, makosa ya kivita na uhalifu dhidi ya ubinadamu.  \n Mapigano kati ya waasi na wanamgambo wanounga mkono serikali yaliana tangu mwaka 2003. Umoja wa mataifa unaeleza watu laki 3 walipoteza maisha.  \n Omar al-Bashir, alipinduliwa na jeshi mnamo mwezi Aprili 2019 baada ya miezi kadhaa ya maandamano yaliyopelekea kupinduliwa na jeshi la nchi hiyo.. ##
Utawala wa kijeshi wa Sudan umeeleza Alhamisi kwamba walizuia majaribio kadhaa ya mapinduzi na kwamba baadhi ya maafisa wa jeshi walikamatwa kufuatia ghasia zilizosababisha vifo. \n\nVifo hiyo vilihusisha waandamanaji waliokuwa wameweka kambi nje ya makao makuu ya Wizara ya Ulinzi wakati wa kuwatawanya waandamanaji hao mwanzoni mwa mwezi wa Juni. \n Msemaji wa baraza la mpito la kijeshi alieleza kuwa makundi mawili yanayo shukiwa kuhusika na majaribio ya mapinduzi walikamatwa. \n Aliongeza kuwa kundi moja lilijumuisha watu watano wakati kundi jingine lilikuwa na zaidi ya watu 12. \n Baraza la kijeshi lilifanya mapinduzi yaliyotokea April 11, wakati maafisa wa jeshi walipomuondoa madarakani na kumkamata rais wa zamani wa Sudan Omar al Bashir. \n Mapinduzi hayo yalifuatia maandamano ya miezi kadhaa dhidi ya utawala wake wa miaka 30. \n Uwanja nje ya wizara ya ulinzi mjini Khartoum, umekuwa kituo cha maandamano mapya wakati waandamanaji wakitoa wito kwa jeshi kukabidhi madaraka kwa raia. \n Imetayarishwa na Mwandishi wetu, Washington, DC.. ##
Dunia inaadhimisha miaka 50 ya Siku ya Dunia Jumatano ambapo kumekuwepo hewa safi zaidi na mazingira bora zaidi kutokana na kusita kwa harakati za wanadamu kutokana na janga la COVID 19. \n\nWanaharakati na wanasayansi wa mazingira wanasema uchafuzi wa mazingira umepungua kwa kiwango kikubwa pale watu wengi walipolazimika kubaki nyumbani. \n Katika kuadhimisha siku hii mashirika ya kutetea mazingira yanatoa wito kwa mataifa ya dunia kuweka azma ya kutumia nishati mbadala. \n Siku ya Dunia huadhimishwa Aprili 22 kila mwaka kwa shughuli mbalimbali za kuimarisha mazingira duniani kote. \n Wanaharakati hao wanaeleza kwamba ukosefu wa magari njiani na kufungwa viwanda ni ushahidi kwamba kunahitajika mabadiliko makubwa katika tabia ya binadamu kutokana na jinsi hewa imebadilika katika miji mikubwa duniani. \n Shirika la Mazingira la Umoja wa Mataifa, UNEP, linaeleza katika taarifa yake kwamba janga hili la virusi vya corona linakumbusha binadamu jinsi alivyo mdhaifu na hatari zinazoikabilli dunia. \n Kutokana na janga hilo mwaka hug hakuna sherehe za kawaida za kuhamasisha usafi wa mazingira kama zinavyofanyika katika miaka ya nyuma.  \n Imetayarishwa na mwandishi wetu, Washington, DC.. ##
Waandamanaji wanaripotiwa kulenga na kuzichoma ofisi za chama cha Bashir na walitoa wito wa kumalizika utawala wake wa miaka 29. Bashir aliingia madarakani katika mapinduzi ya jeshi mwaka 1989 \n\nPolisi wa kupambana na ghasia walifyatua gesi ya kutoa machozi kwa maelfu ya waandamanaji katika mji mkuu wa Sudan siku ya Jumapili wakati wa maandamano yanayotoa wito kwa Rais Omar Al Bashir kujiuzulu yakiendelea kwa wiki ya tatu. \n Umati wa waandamanaji walikusanyika mjini Khartoum ukitekelezea wito wa muungano wa wasomi nchini Sudan kundi linalojumuisha madaktari, waalimu na wahandisi ambalo limeitisha migomo na maandamano tangu Disemba mwaka jana. Polisi walijibu tukio kwa kufyatua gesi ya kutoa machozi kuwatawanya waandamanaji. Video iliyochapishwa kwenye mtandao kutoka kwa wanaharakati wanaopinga serikali inaonesha watu wakikimbia pembeni ya mitaa na njia za vichochoroni kuepuka gesi hiyo. \n Serikali ya Sudan ilisema watu 19 waliuwawa wakiwemo wafanyakazi wawili wa usalama tangu maandamano yalipoanza kaskazini-mashariki ya mji wa Atbara hiyo Disemba 19 mwaka 2018. Wakati huo huo kundi la kutetea haki za binadamu la Amnesty International lilieleza watu 37 wameuwawa katika ghasia hizo. \n Maafisa wamefunga shule na kutangaza amri ya kutotoka nje na hali ya dharura nchini humo katika maeneo kadhaa tangu ghasia zilipoanza. Waandamanaji wanaripotiwa kulenga na kuzichoma ofisi za chama cha Bashir na walitoa wito wa kumalizika utawala wake wa miaka 29. Bashir aliingia madarakani katika mapinduzi ya jeshi mwaka 1989.. ##
Serikali za Uganda na Rwanda, Jumapili zilikubaliana kubadilishana wafungwa, katika juhudi za kupunguza uhasama baina yao, baada ya kushutumiana kwa mda mrefu na kufanyiana ujasusi unaotajwa na wachambuzi kama wenye lengo la kutatiza amani ya kila upande.  \n\nRais wa Rwanda Paul Kagame, na mwenzake wa Uganda Yoweri Museveni ambao walikuwa marafiki wakubwa sana kabla ya kutofautiana, walifikia makubaliano hayo katika kikao cha mjini Luanda, Angola.  \n Viongozi hao hao walisaini mkataba wa ushirikiano katika kurejesha hali ya utulivu baina yao, mwezi Agosti mwaka uliopita, lakini utekelezaji wake umekosa kasi ilivyiotarajiwa.  \n Japo hakuna taarifa zaidi zimetolewa kuhusu makubaliano ya jumapili, inafahamika kwamba viongozi hao wawili walikubaliana kubadilishana wafungwa katika kikao kitakachofanyika Februari 21, kwenye mpaka uliofungwa kati ya Rwanda na Uganda, mjini Katuna .  \n Kikao cha Angola kilisimamiwa na rais Joao Lourenco, na kuhudhuriwa na rais wa Jamhuri ya kidemokrasia ya Congo Felix Tshisekedi.  \n Katika taarifa ya kurasa mbili yenye vipengele 8 iliyotolewa na ikulu ya rais wa Angola, viongozi hao waliahidi kushirikiana katika kuimarisha amani, utulivu, ujirani mwema na kuaminiana.  \n “Pande zote mbili zinatakiwa kujizuia na vitendo vinavyoweza kuleta hali ya kutoaminiana au uhasama, kuhusiana na madai ya kufadhili makundi yenye lengo la kutatiza serikali zake,” kinasema kipengele cha pili, aya ya saba ya taarifa hiyo fupi.  \n Wiki iliyopita, rais wa Rwanda Paul Kagame alisema kwamba hatashurutishwa kufungua mpaka kati ya Rwanda na Uganda hadi serikali ya rais Yoweri Museveni itakapotimiza matakwa ya serikali ya Rwanda ambayo ni pamoja na kuachilia huru raia wake wote wanaozuiliwa katika magereza ya Uganda.  \n Rwanda ilifunga mpaka wake mwezi Februari mwaka uliopita na kupiga marufuku biashara kati yake na Uganda.  \n Hakuna taarifa iliyotolewa iwapo Rwanda ipo tayari kufungua mpaka wa Katuna ili kuruhusu raia wake kuingia Uganda, au Kuruhsu bidhaa za Uganda kuingia Rwanda.  \n Rwanda inaishutumu Uganda kwa kufadhili makundi ya waasi yenye lengo la kupindua serikali ya rais Paul Kagame.  \n -Imetayarishwa na Kennes Bwire, Washington DC.. ##
Usikose kuungana na Sauti ya Amerika (VOA) Afrika siku ya Jumatano, Aprili 8, 2020 itakapo kuletea kipindi maalum cha mkutano utakaoshirikisha wataalam wa ngazi ya juu wa afya. \n\nWataalam hao watazungumzia changamoto za kukabiliana na COVID-19 barani Afrika. \n Kadhalika watajibu maswali yaliyowasilishwa na wasikilizaji na watazamaji wa vipindi vya VOA Afrika kupitia mitandao yake ya kijamii. \n Mkutano huu utaongozwa na Linord Moudou, Mtangazaji wa Kipindi cha Afya wa Kitengo cha Afrika cha VOA. ##
Serikali mbali mbali za dunia zinazihimiza Marekani na Iran kuchukua hatua za haraka kupunguza mvutano kati yao baada ya Iran kutekeleza kitisho chake kwa kushambulia vituo vya jeshi la anga la Iraq ambako viko vikosi vya Marekani .  \n\nNo media source currently available \n   \n  Iran ilirusha zaidi ya darzeni moja ya makombora ya masafa mafupi siku ya Jumnanne usiku katika makambi mawili ya kijeshi ya Iraq ambayo ni kituo kinachotumiwa na wanajeshi wa Marekani.  \n Tehran inaeleza kwamba mashambulizi hayo ni ulipizaji kisasi mauaji ya Jenerali Qassem Soleimani yaliyofanywa na Marekani karibu na Baghdad siku ya Ijuma. \n Rais Trump \n Muda mfupi tu baada ya mashambulio hayo jana usiku Rais Donald Trump alikutana na washauri wake wa usalama na kutoa ujumbe wa tweeter akithibitisha shambulio hilo kwa kusema kwamba“Tathmini inafanyika hivi sasa. Hadi sasa mambo ni shuwari” Nitalihutubia Taifa kesho.” \n Maafisa wa Wizara ya Ulinzi ya Marekani wamesema Jumatano kwamba baada ya tathmini hakuna majeruhi miongoni mwa wanajeshi wa Marekani kufuatia mashambulio hayo ya Iran katika makambi ya jeshi la anga la Iraq la al-Asad, na Irbili. \n Kwa upande wake kiongozi wa kidini wa Iran Ayatollah Ali Khamenei akilihutubia taifa Jumatano, amesema mashambulio ya makombora kutokea Tehran dhidi ya vituo vya Marekani nchini Iraq ni ‘kofi la uso’ kwa Marekani na inabidi iondoshe majeshi yake kutoka kanda zima la Mashariki ya Kati. \n Waziri wa Mambo ya Nje wa Iran \n Waziri wa Mambo ya Nchi za Nje wa Iran Mohammad Javad Zarif ameonya kwamba ikiwa Marekani itachukua hatua zaidi, basi Iran itajibu kwa namna inayostahili. \n "Tumeshaeleza bayana kwamba ikiwa Marekani itachukua hatua zaidi, Iran itajibu kwa namna inayostahili na kwa vikali zaidi". amesema Zarif \n Umoja wa Ulaya umetoa wito Jumatano kutaka usitishaji mara moja wa utumiaji silaha za hatari katika ugomvi wa Mashariki ya Kati katika uhasimu uliopo kati ya Marekani na Iran, na kuzihimiza pande zote mbili kuanza majadiliano. \n Umoja wa Ulaya \n Rais wa Kamisheni ya EU, Ursula von der Leyen akizungumza na waandishi habari mjini Brussels amesema ana tarajia kujadili hali hiyo na Waziri Mkuu wa Uingereza Boris Johnson watakapokutana mjini London Jumatano mchana. \n "Ninataka kusisitiza kwamba matukio ya hivi sasa huko Iran na IraQ na kanda zima yanaleta wasi wasi mkubwa. Kitu kimoja kilicho bayana, hali ya hivi sasa inahatarisha juhudi za miaka ya hivi karibuni na yatakua na athari katika juhudi muhimu za kupambana na ISIS." amesema Leyen \n Wachambuzi wanasema kutokana na kutokuwepo na majeruhi miongoni mwa Wamarekani ni ishara kwamba Iran imekusudia kutoa onyo tu kwa Marekani kwamba inaweza kujibu vikali. \n Baraza la Atlantic \n Thomas Warrick wa Baraza la Atlantic anaiambia Sauti ya Amerika kwamba huenda huu ulikua uamuzi wa makusudi wa Iran. \n Hivyo inaonekana kana kwamba Iran imechagua kujibu kwa makombora ya masafa mafupi ili kutoa ujumbe maalum. Walijaribu kulipiza kisasi, lakini kwa njia ambayo wanadhibiti hali ya mambo kuliko kumtumia mmoja wapo ya washirika wake kutekeleza mashambulio hayo. Na ni wazi walitaka kupeleka ujumbe bayana kwamba wana uwezo wa kujibu vikali," amesema Warrick  \n   \n Imetayarishwa na mwandishi wetu, Abdushakur Aboud, Washington, DC.. ##
Umoja wa Mataifa umetangaza kubuniwa kwa mikakati mipya ya kukabiliana na kuenea kwa ugonjwa wa Ebola katika Jamhuri ya Kidemokrasia ya Kongo (DRC).. \n\nRipoti ya mpango huo mpya imewasilishwa wakati wa mkutano mkuu wa afya duniani unaofanyika mjini Geneva, Uswizi. \n Mpango huo utahusisha maafisa wa ngazi za juu ambao wataratibu operesheni za Umoja wa mataifa na wahusika wengine wa kimataifa katika kukabiliana na kuenea kwa virusi hivyo hatari. \n Katibu mkuu wa Umoja wa Mataifa amewateua maafisa wawili waandamizi, ambao amesema wana tajriba kubwa za kuwawezesha kuongoza operesheni hizo. \n David Gressly atasimamia uratibu wa masuala ya dharura huku akishirikana kwa karibu na naibu mkurugenzi mkuu wa Shirika la Afya Duniani anayehusika na masuala ya dharura za kiafya, Ibrahima Sose Fall. \n Fall amekuwa akiongoza operesheni za kukabiliana na ugonjwa huo katika mji wa Butembo, Mashariki mwa DRC, tangu mwezi Machi mwaka huu. \n Kwa mujibu wa msemaji WHO, Tarik Jasa-veric, Umoja wa mataiafa sasa utashirikiana kwa karibu Zaidi na serikali ya DRC na wadau wengine, ili kuondoa hatari ya ugonjwa huo kufika viwango visivyodhibitika. \n Haya yanajiri huku ugonjwa huo ukiwa umesababisha vifo vya takriban watu 1,200, tangu mlipuko wake kuripotiwa miezi kumi iliyopita katika majimbo yanayokumbwa na machafuko, ya Kivu Kaskazini na Ituri, yaliyo Mashariki mwa nchi hiyo. \n Katika siku za karibumni, wasiwasi umeongezeka kwamba virusi hivyo huenda vikasambaa katika maeneo mengine ya nchi na hata kwenye nchi jirani.. ##
Baada ya siku ndefu iliyokuwa na ushahidi mzito mbele ya kamati ya upelelezi katika bunge la Marekani hapo Jumatano kuhusu uchunguzi wa kutaka kumfungulia mashtaka ya kumuondoa madarakani Rais Donald Trump, Alhamisi wabunge watasikiliza ushahidi wa Fiona Hill. \n\nHill aliyewahi kuwa mtaalam wa Russia kwenye Baraza la Usalama wa Taifa ambaye awali aliwaeleza wana kamati katika kikao cha faragha kwamba aliyekuwa balozi wa Marekani nchini Ukraine aliondolewa kutokana na kampeni ilioanzishwa na wakili wa Trump. \n Mwingine atakayetoa ushahidi ni David Holmes ambaye ni mtaalam wa maswala ya mambo ya nje ambaye anahudumu katika ubalozi wa Marekani mjini Kyiv, Ukraine. \n Holmes alisema katika kamati hiyo ya upelelezi kuwa alisikia simu ya Trump kwa balozi wa Marekani kwenye Umoja wa Ulaya, Gordon Sondland, akimuuliza iwapo Rais wa Ukraine Volodymyr Zelenskiy, angeanzisha uchunguzi dhidi ya aliyekuwa Makamu wa Rais wa Marekani Joe Biden. \n Lakini Trump amekuwa akikanusha kuzuia msaada wa karibu dola za Marekani milioni 400 kwa Ukraine, hadi pale watakapo tangaza kufanya uchunguzi dhidi ya Biden.. ##
Watoto takriban 50 wameokolewa baada ya jengo kuporomoka katika kitongoji Itafaji mjini Lagos, na hivi sasa wanapatiwa matibabu katika hospitali moja nchini humo. \n\nSerikali ya Nigeria wamethibitisha kuwa baadhi ya watu walipoteza maisha bila ya kutaja idadi yao. Jengo hilo la ghorofa nne ambapo kulikuwa na shule, makazi ya watu, na maduka. Jengo hilo lilianguka siku ya Jumatano. \n Wakazi wa eneo hilo wameeleza kuwa shule hiyo ilikuwa na watoto takriban 100. Wakoaji walikuwa wanajaribu kutafuta daftari lililokuwa na majina ya watoto waliosajiliwa katika shule hiyo, ili kupata idadi ya watoto waliokufa katika ajali hiyo, afisa wa uokoaji ameiambia VOA. \n Watoto walikuwa ndani ya jengo \n Ajali hiyo ilitokea majira ya alfajiri saa kumi kasoro dakika 10, saa za Nigeria, wakati watoto wakiendelea na masomo. \n Majirani hapo awali walifanya juhudi za kuwaokoa watu kutoka katika kifusi kabla kikosi cha waokoaji kuwasili na kujiunga nao wakileta mitambo yakuharakisha uokoaji wa watu kutoka eneo la ajali. \n Gavana wa Jimbo la Lagos Akinwunmi Ambode alipowasili alisema: "unajua tukiwa tuna shughulikia aina hii ya kazi ya kuwaokoa watu, wengi hukusanyinka kujiunga na shughuli hii. Lakini, ninataka kuwaambia kwamba ina lazimu kutoa nafasi kwa wafanyankazi wa uokoaji kutekeleza wajibu wao. Hapa Itafaji, huu sasa ni mfano mkubwa na wakati tunapo endelea na zoezi la kutathmini kila jengo, … tutabomoa nyumba hatarishi na watu watahamishwa kwa haraka..." \n Mkurugenzi wa shirika la uokoaji \n Naye Mkurungezi wa Shirika la Uokoaji, Adesina amesema : “Tume waokoa watu, na unajua watu waliojeruhiwa wanaweza kufa badaaye hospitalini. Lakini tume waokoa watoto kama 60 na watu wazima kama watatu. Bahati ni kwamba kuna hospitali mbili karibu na eneo hilo la ajali. Hospitali Kuu ya Lagos na hospitali ya watoto. Lakini mpaka kazi itakapomalizika, hivi sasa sitaweza kusema idadi halisi ya waliopoteza maisha au walioathiriwa na ajali hiyo. \n Kwa mujibu wa vyanzo vya habari nchini Nigeria, jengo hilo la ghorofa lililoanguka ni kongwe na linatakriban miaka 30 tangu kujengwa. Zoezi la bomoabomoa linaendelea katika eneo hilo chini ya mpango wa serikali wa kujenga nyumba za kisasa na kuboresha mazingira. \n Imetayarishwa na Mwandishi wetu, Collins Atohengbe, Nigeria. ##
Rais Trump kabla hajakutana na wabunge alisema serikali kuu itaendelea kufungwa hata kama itachukua muda na aliliambia baraza lake la mawaziri “huwenda ikachukua muda mrefu au muda mfupi. \n\nKiongozi wa warepublican katika bunge Kevin McCarthy alisema Rais Donald Trump aliwakaribisha viongozi wa bunge kurudi White House siku ya ijumaa kwa mazungumzo zaidi juu ya kufungwa kwa serikali kuu. \n Trumpa anataka apatiwe dola bilioni tano kwa ajili ya ujenzi wa ukuta kwenye mpaka wa Marekani na Mexico. Wa-Democrat wanakataa kutenga kiwango hicho. Mkutano wa Jumatano kati ya Rais Trump na wademocrat na warepublican ulimalizika bila ishara ya mafanikio licha ya rais kuwa tayari kuendelea na mazungumzo. \n McCarthy aliwaambia waandishi wa habari “Tunafahamu tuna changamoto kwenye mpaka. Tunataka kutatua suala hilo. Tunataka kuhakikisha tunafungua serikali na ninafikiri mwisho wa siku rais nilivyomsikiliza anataka kutatua suala hili pia”. \n Kabla ya kukutana na wabunge Rais Trump alisema serikali kuu itaendelea kufungwa hata kama itachukua muda. Rais Trump aliliambia baraza lake la mawaziri, “huwenda ikachukua muda mrefu au muda mfupi.. ##
Afisa wa polisi mjini Atlanta, Georgia, amefukuzwa kazi baada ya video inayomuonyesha anampiga risasi mtu mmoja mweusi na kuuawa, kutolewa na idara ya polisi mapema Jumapili. \n\nMkuu wa Polisi wa mji wa Atlanta Erika Shields, amejiuzulu baada ya Rayshard Brooks, umri miaka 27, kuuawa Ijumaa usiku, na kusababisha wimbi jipya la maaandamano mjini Altanta baada ya kuwepo maandamano makubwa ya kulaani kifo cha George Floyd akiwa chini ya ulinzi wa polisi huko Minneapolis yaliyokuwa yamepungua kasi.  \n Afisa aliyefukuzwa kazi ametambulishwa kama Garret Rolfe, aliyekuwa ameajiriwa Oktoba 2013, na yule aliyesitishwa kazi akiwa analipwa ni Devin Brosnan, aliyekuwa ameajiriwa Septemba 2018, kwa mujibu wa tarifa iliyotolewa na msemaji wa polisi Sajenti John Chafee. \n Idara ya polisi pia imetoa picha za video za kamera inayovaliwa na maafisa wa polisi na ile iliyofungwa kwenye gari zao. \n Zaidi ya dakika 40 zilipita kati ya muda ambao Brosnan alikuwa akigonga mlango wa gari ya Brooks wakati akiwa ameweka gari yake katika njia ya mgahawa wa Wendy na pale risasi ziliporindima; Rolfe aliwasili katika eneo la tukio dakika 16 baadae.  \n Mlio wa risasi unasikika katika video hiyo kutoka katika kamera iliyokuwa katika gari la Rolfe na kutoka katika kamera zote mbili maafisa hao walizokuwa wamezivaa, lakini hazikuonyeshwa popote katika video nne zilizorikodiwa na kutolewa na polisi.  \n Kamera zote mbili zilizokuwa zimevaliwa zilianguka wakati wa purukushani hiyo ambapo Rolfe alikuwa anataka kumfunga pingu Brooks baada ya kuongea naye kwa dakika 20, japokuwa Brooks anaonekana akitaka kupigwa miale ya kumdhibiti kwa chombo maalum kijulikanacho kama Taser kabla ya kupigwa risasi. \n Waandamanaji Jumamosi usiku waliwasha moto mgahawa wa Wendy’s ambako Brooks aliuawa usiku moja kabla ya tukio hilo na kuzuia njia ya barabara kuu iliyoko karibu. \n Moto huo ulizimwa ilipofika saa tano na nusu usiku, lakini picha za video za kituo cha habari cha eneo zilionyesha moto huo tena majira ya saa kumi alfajiri Jumapili. Polisi wa Atlanta wanasema watu 36 wamekamatwa wakiwa katika maandamano majira ya saa sita usiku. \n Meya wa Atlanta Keisha Lance Bottoms alitangaza kujiuzulu kwa mkuu wa polisi wakati wa mkutano na waandishi wa habari mchana Jumamosi na kuamrisha mara moja afisa aliyepiga risasi.. ##
Wakati Marekani imeongeza ushuru kutoka asilimia 10 hadi 25 katika bidhaa zenye thamani ya dola za Marekani bilioni 200 zinazoingizwa kutoka China, kwa upande wake China imeongeza ushuru kwa baadhi ya bidhaa zinazoletwa kutoka Marekani, \n\nPamoja na kuwepo mvutano huu wa kibiashara China haijaingia kwenye hali ya kulipiza kisasi. Badala yake, China imeonyesha ubabe wake kwa namna tofauti. \n China yapunguza ununuzi \n Katika hali iliyokuwa haijatarajiwa, China imepunguza kiwango cha bidhaa zinazoingizwa kutoka Marekani kwa kiwango cha dola za Marekani bilioni 6.5, na kuathiri vibaya sana wafugaji wa nguruwe wa Marekani ilivyokuwa China ndiyo ya pili inayoagiza kiwango kikubwa cha nguruwe kutoka Marekani. \n Wachache walitegemea China kuchukua hatua hii wakati ambapo mifugo ya nguruwe ya China imekumbwa na mafua ya nguruwe. Baadhi ya ripoti zinasema kuwa wafugaji wa nguruwe wako hatarini kupoteza thuluthi ya mifugo yao. \n Wasemavyo wachambuzi \n Wachambuzi wanasema China inawepesi mmoja ambao ni uwezo wake wa kuwafanya wananchi kufuata kile ambacho serikali inakitaka, hata kama ikimaanisha kupunguza manunuzi ya bidhaa zilizowekewa ushuru wa hali ya juu. \n “China haihitaji kupunguza mahitaji yake kutokana na bidhaa zinazoingizwa kwa kulipia ushuru,” amesema Doug Barry, mtendaji mmoja anayefanya kazi katika Baraza la Biashara la Marekani na China. “Kwa urahisi kabisa inaweza kuelekeza kuwa manunuzi yote yasimamishwe.” \n Soko la ajira mashakani  Katikati ya mvutano huu wa kibiashara, idadi ya wahitimu wa vyuo vikuu milioni 8.34 wanatarajiwa kuingia katika soko la ajira katika kipindi hiki cha msimu wa joto. \n Hili limefanya hali kuwa mbaya zaidi, kutokana na idadi ya nafasi za ajira nchini China kupungua wakati China ikijaribu kuondokana na viwanda vinavyo ajiri wafanyakazi zaidi. \n Ajira nyingi zimechukuliwa na mashine aina ya roboti zinazofanya kazi zilizokuwa zinafanywa na binadamu, jambo linalowaathiri wale wanaotafuta ajira.. ##
Mapigano kati ya majeshi ya mkoa ya Somali na wapiganaji wa al-Shabaab Jumamosi yameuwa watu sio chini ya 22, walioshuhudia tukio hilo na maafisa wa nchi hiyo wamesema. \n\nMapigano hayo yaliyotokea Kusini Magharibi ya Somalia yalianza baada ya wapiganaji wa al-Shabaab wenye silaha nzito walivyokuwa wakijaribu kuteka kituo cha jeshi katika mkoa wa Bay. \n Afisa wa serikali ya Somalia ameiambia VOA kuwa wanajeshi hao walikuwa katika mapambano makali kwa zaidi ya masaa sita wakiwakabili wapiganaji wa al-Shabaab waliokuwa wameshambulia kambi ya jeshi kutoka pande nne. \n “Walitushambulia kutoka maeneo manne ili waweze kuteka kambi mnamo majira ya saa moja asubuhi saa za hapa Somalia, baada ya masaa matano ya mapambano tuliweza kuwazuia na kulazimisha kukimbia,” amesema Kanali Osman Nurow. \n Nurow amesema majeshi ya serikali yaliyotumwa kutoka mji wa karibu wa Baidoa ili kusaidia kituo hicho waliingia katika mapambano hayo mara moja, na kuweza kuwauwa wapiganaji wasiopungua 14. \n Rais wa mkoa aliyechaguliwa Abdiaziz Hassan Mohamed, pia anajulikana kama Lafta Gareen, amesema majeshi ya mkoa huo yalipoteza wanajeshi nane katika mapambano hayo.. ##
Jumuiya ya Maendeleo Kusini mwa Afrika SADC, imeiomba jumuiya ya kimataifa kuondoa vikwazo dhidi ya Zimbabwe \n\nKatika ujumbe huo Mwenyekiti mpya wa SADC, Rais wa Tanzania, John Magufuli amesema vikwazo hivyo vimerejesha nyuma uchumi wa taifa hilo. \n Mwenyekiti ameiomba rasmi jumuiya ya kimataifa kutathmini upya vikwazo dhidi ya Zimbabwe na kuongezea nchi hiyo inautawala mpya. \n Magufuli amepokea uenyekiti kutoka kwa Rais wa Namibia, Dkt Hage Geingob, wadhifa ambao ataushikilia kwa mwaka mmoja. \n ''Tunaahidi kushirikiana na nchi zote Wanachama wa SADC kuhakikisha kupitia mkutao huu ndoto na mawazo ya Baba wetu wa Taifa pamoja na viongozi wengine waanzilishi wa Jumuiya hii yanaendelea kutekelezwa kwa vitendo,'' Rais Magufuli alisema. \n Rais wa Zimbabwe Emerson Mnangagwa anahudhuria mkutano huo wa kilele wa siku mbili wa SADC. \n Zimbabwe iliwekewa vikwazo na nchi za Magharibi miaka 20 iliyopita baada ya Rais Robert Mugabe kuchukua kwa nguvu ardhi za wazungu. \n Magufuli katika ujumbe wake ameahidi kuhakikisha amani na ushirikiano ili kuboresha uchumi wa mataifa wanachama. \n No media source currently available \n  \n Imetayarishwa na mwandishi wetu, Washington, DC.. ##
Vyombo vya usalama Burundi vimetakiwa mara moja na bila ya masharti kuwaachia huru waandishi wa habari wanne na dereva wao, kwani hawana kosa lolote zaidi ya kuwa walikuwa wanatekeleza majukumu yao. \n\nKulingana na taarifa iliyotolewa Alhamisi na shirika la haki za bindamu Amnesty International, waandishi hao ni Christine Kamikazi, Agnes Ndirubusa, Terence Mpozenzi na Egide Harerimana ambao wanafanya kazi katika shirika la habari binafsi la Burundi (Iwacu), na dereva wao Adolphe Masabarakiza, walikamatwa Jumanne Octoba 22 wilaya ya kaskazini magharibi ya Musigati, katika jimbo la Bubanza. \n Walikuwa wanasafiri kuelekea Bubanza baada ya kupokea taarifa za mapigano yaliotokea kati ya kikundi chenye silaha na majeshi ya jimbo hilo. \n Kwa mujibu wa Iwacu, pamoja na waandishi hao na dereva wao kutoa taarifa kwa vyombo vya usalama juu ya kusudio lao la kusafiri kuelekea eneo hilo, makao makuu ya operesheni ya usalama katika eneo hilo iliamrisha wakamatwe. \n Walikuwa wameshikiliwa kuanzia Octoba 24, kwa siku mbili katika kituo cha polisi cha Bubanza. \n Walihojiwa na polisi Octoba 23, lakini mpaka sasa hawajafunguliwa mashtaka ya uhalifu wowote. \n Kuwakamata waandishi kwa kuwa tu wametekeleza majukumu yao ni jaribio la kukandamiza uhuru wa habari na haki ya uhuru wa kujieleza nchini Burundi.. ##
Kabendera mwenye miaka 39 alikamatwa mwishoni mwa mwezi Julai mwaka huu akiwa nyumbani kwake kwa ajili ya kuhojiwa kuhusu uraia wake. Baadae mashtaka yalibadilika na alishutumiwa kwa uasi, kutakasa fedha haramu na kupanga uhalifu \n\nKesi ya mwandishi wa habari wa Tanzania, Eric Kabendera aliyekamatwa mwezi Julai baada ya kumkosoa rais kwenye magazeti imeahirishwa tena mahakamani siku ya alhamis baada ya waendesha mashtaka kusema uchunguzi ungali unaendelea dhidi yake kwa mashtaka kadhaa ikiwemo uasi. Hivyo matumaini ya Kabendera kuachiwa kwa dhamana yalitoweka. \n Kabendera alipowasili mahakamani alionekana mdhaifu na alitembea akiwa anachechemea. Mwanasheria wake, Jebra Kambole alisema mpango kuhusu matibabu ya afya yake bado haujafahamika. \n “Ajenda kuhusu matibabu ya Kabendera imekuwa ni changamoto kuu kwa mahakama ambayo imearifiwa kwamba hali ya afya ya Kabendera sio nzuri. Mwanasheria huyo alisema hakimu alitoa maelezo ikiwemo kukutana na daktari ambaye anatoa huduma za matibabu gerezani ili Kabendera afanyiwe uchunguzi zaidi wa afya”.  \n Kambole alisema kikao kingine cha kesi yake itakayosikilizwa tena Septemba 18 mwaka huu italenga juu ya hali ya afya yake na mahakama huwenda ikatoa maelekezo zaidi wakati huo. \n Kazi za Kabendera zimekuwa zikichapishwa na magazeti ya ndani na kimataifa. Mara nyingi anaandika kuhusu masuala ya siasa, biashara na viwanda barani Afrika kupitia magazeti ya The Guardian na The Times yote yana makao makuu yake Uingereza. \n Baada ya kabendera kukamatwa, Kambole alisema mteja wake alikabiliwa na mashtaka ya uasi yakihusiana na makala aliyoandika kwenye jarida la The Economist ambapo alisema Rais John Magufuli wa Tanzania, anaharibu uhuru wa Tanzania. \n Mwanzoni mwa mwezi Agosti mwaka huu kamati ya kutetea waandishi wa habari-CPJ ilimjumuisha Kabendera katika kesi zake 10 za dharura ambazo zinahitaji mtazamo wa Dunia.. ##
Rais wa zamani wa Marekani, Barack Obama, alisema Jumatano kuwa anaamini Marekani itakuwa bora zaidi kutokana na kuwa vijana wako kwenye mstari wa mbele kushinikiza mabadiliko kupitia maandamano yanayoendelea kushuhudiwa.  \n\nKatika hotuba yake ya kwanza tangu mwanaume Mmarekani mweusi, George Floyd kuuawa katika mazingiora yaliyoibua utata na mjadala mkubwa wa kitaifa, Rais Obama alisema kuna tofauti kubwa kati ya sasa na miaka ya 60, ambapo harakati za kutetea haki za wachache katika jamii, hazikutekelezwa na watu wa tabaka mbalimbali kama ilivyo leo. \n "Nimesikia baadhi ya watu wakisema msukumo huu unaoendelea sasa unawakumbusha maiaka ya sitini. Lakini ukiangalia sasa, kuna tofauti," alisema mwanasiasa huyo. \n Obama alisema hayo wakati wa mkutano kwa njia ya mtandao uliofadhiliwa na shirika la Obama Foundation. \n Bila kutaja jina la yeyote, rais huyo alisema kuwa ni wakati wa kushinikiza walioko madarakani kuchukua hatua. \n Obama alisema kuwa ni wakati wa kufahamu kuwa maisha na ndoto za wale wanaojihisi wanalengwa yana thamani. \n "Ni wakati wa kila mmoja kutembea anakotaka bila kuwa na wasiwasi wa kushambuliwa," alisema. \n Aliongeza pia kuwa jukumu kubwa liko kwa walinda sheria kwa kuwa watu wengi wamegadhabishwa na tabia za baadhi ya maafisa wa polisi. \n Hata hivyo alisema kuwa polisi wengi wanatekeleza jukumu lao ipasavyo na kwamba wamekaribiswa kwenye mjadala unaoendelea. \n -Imetayarishwa na Harrison Kamau, VOA, Washington DC. ##
Serikali tatu za Umoja wa Ulaya zimesema Jumamosi zitamtambua kiongozi wa upinzani wa Venezuela kama rais iwapo uchaguzi hautaitishwa ndani ya siku nane. \n\nWaziri Mkuu wa Hispania Pedro Sanchez na Rais wa Ufaransa Emmanuel Macron kila mmoja amesema nchi zao ziko tayari kumkubali Juan Guaido kama kiongozi wa Venezuela. \n Msemaji wa serikali ya Ujerumani Martina Fietz amesema kupitia ujumbe wa Twitter kuwa Ujerumani pia itamtambua Guaido iwapo Venezuela itashindwa kufanya uchaguzi mpya. \n Waziri wa Mambo ya Nje wa Marekani Mike Pompeo amemchagua mzoefu wa sera za kigeni Elliott Abrams kuwa mjumbe maalum atayeshughulikia masuala ya sera ya Marekani juu ya Venezuela, ambaye amepewa jukumu la kusaidia “kurejesha demokrasia katika taifa hilo la Amerika Kusini. \n Tamko la Pompeo alilolitoa Ijumaa mchana mjini Washington, kabla ya kikao maalum cha Baraza la Usalama la Umoja wa Mataifa kukutana Jumamosi. \n Pompeo amesema Abrams atasafiri pamoja naye kuhudhuria mkutano huo, ambao uliitishwa na Marekani.. ##
Waziri Mkuu wa India Narendra Modi amesema nchi hiyo imetunguwa satellite katika majaribio ya kuharibu silaha za angani, na hivyo kuingia katika orodha ya nchi chache zenye uwezo wa kujenga mitambo ya kutungua silaha zinazorushwa angani. \n\nKatika hotuba kwa taifa ambayo haikutarajiwa, Modi ametaja hatua hiyo kuwa mafanikio makubwa katika uwezo wa nchi hiyo kujilinda dhidi ya silaha zozote kutoka angani. \n Kombora lililovurumishwa kutoka mashariki mwa India, liliangushwwa na satellite, umbali wa kilomita 300 katika operesheni ya mazoezi yaliyochukuwa muda wa dakika tatu. \n Modi amesema zoezi hilo halina lengo lolote la kutengeneza mazingira ya kivita, akituma ujumbe kwa jumuiya ya kimataifa kwamba zoezi hilo haliilengi nchi yeyote. \n Modi amesisitiza kwamba nia yake ni kuimarisha ulinzi wa India inayokua kwa mwendo wa kasi. \n India ni nchi ya nne baada ya Marekani, China na Russia kutangaza kuwa na uwezo wa kutengeneza mitambo ya kunasa silaha zinazorushwa kuelekea katika ardhi yake. \n Imetayarishwa na Mwandishi wetu, Washington, DC. ##
Muungano wa wanaharakati na makundi ya upinzani ulituma mswada wa nakala ya katiba kwa baraza la jeshi siku ya Alhamis ulioeleza majukumu ya baraza la mpito litakalokuwa na madaraka kamili wakati wa kipindi cha mpito \n\nBaraza la muda la kijeshi nchini Sudan TMC siku ya Jumapili lilieleza kwamba litachapisha maoni yake juu ya muelekeo wa kipindi cha mpito cha nchi hiyo siku ya Jumatatu katika hatua yake mpya katika mashauriano na vyama vya upinzani baada ya kuondolewa madarakani rais wa muda mrefu nchini humo Omar al Bashir. \n Kulingana na shirika la habari la Reuters waandamanaji na wanaharakati wamekuwa wakishauriana na TMC kuunda baraza la pamoja litakalowashirikisha raia na jeshi kuongoza hadi uchaguzi utakapofanyika nchini humo. Lakini vyama vinakwama kusonga mbele juu ya nani atakayedhibiti baraza jipya na kuhusu hali ya baadae ya serikali ya mpito. \n Muungano wa wanaharakati na makundi ya upinzani-DFCF ulituma mswada wa nakala ya katiba kwa baraza la jeshi siku ya Alhamis ulioeleza majukumu ya baraza la mpito litakalokuwa na madaraka kamili wakati wa kipindi cha mpito. DFCF ilitarajia majibu ili mashauriano yasonge mbele. \n Mswada huo hauelezi nani ataliongoza baraza la mpito lakini unaelezea majukumu ya baraza la mawaziri na wabunge wake 120. Luteni Jenerali Shams El Din Kabbashi, msemaji kwa baraza la kijeshi alieleza kwamba nakala ilikuwa nzuri akiongeza kwamba baraza lilikubaliana juu ya vipengele vyake kadhaa na pia lilikuwa na mapendekezo yake kwenye baadhi ya vipengele.. ##
Uongozi wa kijeshi nchini Sudan na muungano wa vyama vinavyotetea demokrasia wamefikia makubaliano ya kugawa madaraka kwenye serikali ya mpito, kabla ya kuunda serekali ya kiraia ilio huru itakayoongozwa na waziri mkuu. \n\nMjumbe maalumu wa Umoja wa Afrika (AU) Mohammed el Hassan Labat Ijumaa, amewambia waandishi wa habari kwamba pande zote mbili zimeafikiana kuunda uongozi wa awamu mbili ukiwashirikisha wanajeshi na raia, uongozi ambao utadumu kwa miaka mitatu. \n Makubaliano hayo yamefikiwa baada ya mazungumzo ya siku mbili yaliyofanyika mjini Khartoum ili kumaliza ghasia za wiki kadha tangu jeshi limuondowe madarakani rais wa muda mrefu Omar al Bashir mwezi April 2019. \n Mazungumzo juu ya ugavi wa madaraka yalikwama Juni 3 kufuatia jaribio la utawala wa kijeshi kutaka kuzima kimabavu maandamano yaliokuwa yanafanyika mjini Khartoum. \n Imetayarishwa na mwandishi wetu, Washington, DC. ##
Mwandishi wa habari za uchunguzi Ghana ameuawa kwa bunduki wakati akiwa ndani ya gari lake akielekea nyumbani. \n\nVyanzo vya habari nchini humo vimeripoti kuwa watu wasio julikana wakitumia usafiri wa pikipiki walimpiga risasi tatu Ahmed Hussein-Suale mjini Accra. \n Suale alipigwa risasi mbili kifuani na moja shingoni majira ya usiku Jumatano, vyanzo hivyo vimeeleza. \n Marehemu alikuwa ni mdau wa taasisi binafsi ya Tiger Eye na alikuwa akichunguza vitendo vya rushwa katika ligi ya mpira wa miguu Ghana. \n Baada ya kuibua kashfa hiyo ya rushwa kiongozi wa shirikisho la kandanda nchini Ghana alifungiwa kutoshiriki katika shughuli za kandanda maisha. \n Baada ya taarifa za kashfa hiyo kutangazwa na chombo cha kimataifa mbunge wa Ghana Kennedy Agyapong alisambaza picha za mwandishi huyo Hussein-Suale na kutaka adhabu dhidi yake. \n Shirika la habari la BBC limeripoti kuwa mwandishi huyo wa habari za upelelezi aliwahi kushirikiana nao katika taarifa kadhaa ikiwemo upelelezi wa uuzaji wa viungo vya watu kwa ajili ya shughuli za kichawi huko Malawi.. ##
Joe Biden aliyekua makamu rais chini ya utawala wa Barack Obama anaongoza katika uchaguzi muhimu wa awali katika majimbo 6 ya kati ya Marekani.  \n\nKulingana na matokeo yanayotangazwa na vyombo vya habari vya Marekani, Biden anaonekana kua mshindi mkubwa katika uchaguzi wa awali ulofanyika Jumanne Marchi 10, 2020.  \n Uchaguzi huo unafuatia uchaguzi wa awali wiki moja iliyopita unaofahamika kama "Super Tuesday" katika majimbo 14 ambapo Biden alipata ushindi katika majimbo 10 huku Sanders akishinda katika majimbo manne. \n Matokeo hayo yamempatia makamu rais wa zamani wajumbe 713 kati ya wajumbe 1,991 wanaohitajika ili kuchaguliwa kuwa mgombea kiti cha rais kwa tiketi ya chama cha Demokratik wakati wa uchaguzi mkuu wa Disemba. \n Seneta Bernie Sanders, aliyekua anaongoza katika uchunguzi wa maoni hadi Jumanne wiki iliyopita amepatwa na pigo jingine kubwa wiki hii baada ya kushindwa katika "Super Tuesday, na wachambuzi wanasema itakua vigumu kwake yeye kuweza kumfikia Biden hivi sasa akiwa na wajumbe 589 kabla ya uchaguzi huu wa Jumanne.. ##
Marekani na Korea Kusini wametangaza Jumapili wataahirisha mazoezi ya kijeshi yalioandaliwa kufanyika siku zijazo katika juhudi za kuimarisha kufanyika kwa mazungumzo ya amani na Korea Kaskazini yaliositishwa. \n\nHata hivyo Washington imekanusha kuwa hatua hiyo inapelekea kuiridhisha Pyongyang kukubali kurejea katika mazungumzo. \n Waziri wa Ulinzi wa Marekani Mark Esper amesema majeshi ya Marekani na Korea Kusini yatakuwa katika hali ya utayari wa hali ya juu pamoja na kuwepo kuahirishwa huko kwa mazoezi hayo, na amekanusha kuwa hatua ya kuahirisha mazoezi hayo ni kuiridhisha Korea Kaskazini. \n Mazoezi hayo, yanayo julikana kama tukio la mafunzo ya mapambano ya angani, yangehusisha mfano wa mashambulizi ya angani na kuhusisha idadi isiyojulikana ya ndege za kivita kutoka Marekani na Korea Kusini. \n Kwa kuzingatia wasiwasi wa Pyongyang, idadi ya mazoezi hayo yalikuwa yamepunguzwa kwa ukubwa na upeo wake tangu miaka iliyopita, lakini bado Korea Kaskazini ilikuwa inayapinga pamoja na yote hayo kufanyika. \n Mapema mwezi huu, mwanadiplomasia wa ngazi ya juu wa Korea Kaskazini alilaumu mazoezi ya kijeshi ya angani yanayofanywa na Marekani na Korea Kusini “kuzima” mazungumzo yaliyokuwa yakiendelea na Washington. \n Pyongyang imekuwa mara zote ikipinga mazoezi haya pamoja ya kijeshi kati ya Marekani na Korea Kusini, wakiyatizama kama ni matayarisho ya uvamizi wa kijeshi katika nchi yao.. ##
Rais wa Burundi amegusia tena kuwa hatagombea awamu nyingine mwaka 2020 katika nchi ya Afrika Mashariki iliyokuwa haina utulivu wa kisiasa. \n\nRais Pierre Nkurunziza aliwaambia waandishi Alhamisi ana mpango wa kuitisha mkutano mwengine wa waandishi wa habari “kabla ya kumkabidhi madaraka mrithi wake.” \n Kunang’ania kwake kugombea tena mwaka 2015 kulipelekea machafuko ya kisiasa yaliyosababisha vifo na madai ya vikundi vya haki za binadamu kulikuwepo udhalilishaji. \n Serikali hiyo baadae ilikuwa ni nchi ya kwanza kujiondoa kutoka Mahakama ya Uhalifu wa Kimataifa wakati serikali ikipuuzia ukosoaji juu ya vitendo vyake. \n Nkurunziza mwaka 2018 amesema hatogombania tena lakini kauli yake ilipokelewa lakini baadhi ya wafuatiliaji wa siasa za nchi hiyo waliitilia mashaka. \n Rais alitoa tamko hilo alipokuwa anazindua katiba mpya ambayo iliongeza muhula wa urais kutoka miaka 5 hadi 7. \n Wakati huo Nkurunziza alitangaza kuwa atamuuga mkono yeyote atakaye chaguliwa mwaka 2020 na kuongeza kuwa “mtu anaweza kuhama sehemu moja kwenda nyingine kitandani lakini hawezi kubadilisha kauli yake.” \n Rais huyo mwenye umri wa miaka 55 mapema mwezi huu akizungumza na vikosi vya usalama amesema itakuwa ni mara ya mwisho atawatakia heri za sikukuu kama kiongozi wa Burundi. Pia aliwataka waendeleze “umoja na nidhamu” na kuepuka “machafuko.”. ##
Omani imesema Jumatano inapanga kufungua ubalozi mpya katika eneo linalokaliwa kwa mabavu na Israel Ukanda wa Magharibi na kwamba ujumbe wa wizara yake ya mambo ya nje utakwenda Ramallah kwa ajili ya ufunguzi huo. \n\nKwa mujibu wa shirika la habari la Reuters nchi hiyo ilitangaza uamuzi huo wakati Washington ikizindua mpango wa kiuchumi ambao inasema utakuwa ni msingi wa amani kwa Israeli na Palestina. Lakini Wapalestina na nchi nyingi za Kiarabu zimesema hatua hiyo haina faida bila ya kuwepo suluhisho la kisiasa. \n “Kwa kuzingatia msaada wa Oman kwa ndugu zetu wa Palestina, imeamua kufungua ubalozi mpya kwa ajili ya Wapalestina katika kiwango cha ubalozi,” wazara ya mambo ya nje imeposti kwenye ujumbe wa twitter. \n Ujumbe kutoka wizara ya mambo ya nje utaelekea Ramallah kuanza taratibu za kufungua ubalozi huo,” ujumbe wa tweet uliongeza. \n Chanzo cha habari ambacho kinaelewa uamuzi huu kimesema kuwa Oman ilifunga ubalozi wake Gaza kufuatia shambulio la mabomu lililofanywa na Israel mwaka 2006 katika eneo la ardhi hiyo, lakini iliendeleza ushirikiano wa karibu na serikali ya Palestina. \n Afisa wa ngazi ya juu wa chama cha ukombozi cha Palestina, PLO, Hanan Ashrawi amepokea kwa furaha uamuzi huo na utambuzi wa namna yeyote ule wa taifa la Palestina. \n “Ni matumaini yangu ubalozi utasaidia kuwaelimisha serikali ya Omani kuhusu uhalisia wa vitendo vya uvamizi vya Israeli,” Ashrawi ameongeza, akiongea katika mkutano wa waandishi wa habari Jumatano katika mji wa Ramallah. \n Oman kwa muda mrefu imekuwa ikifahamika Mashariki ya Kati kuwa haina upande kama vile Switzerland ilivyo kwa diplomasia ya kimataifa. Nchi hiyo imesaidia kusimamia kwa siri mazungumzo kati ya Marekani na Iran mwaka 2013 ambayo yalipelekea makubaliano ya kihisitoria ya mkataba wa nyuklia uliosainiwa Geneva miaka miwili baadae. \n Imekuwa ikitoa ushauri kusaidia Israel na Wapalestina wakutane japokuwa haifanyi hivyo kama msuluhishi wa moja kwa moja. \n Mwaka 2018, Waziri Mkuu wa Israeli Benjamin Netanyahu alifanya ziara ambayo ni nadra kutokea mjini Muscat na kujadili juhudi za amani Mashariki ya Kati na kiongozi wa Oman Sultani Qaboos.. ##
Iran imechaguwa “kurudi nyuma na kutafakari” baada ya kufanya matayarisho kufanya kile kilichokuwa kinaonekana kuwa ni hatua ya kushambulia majeshi ya Marekani katika eneo la Rasi ya Uajemi. \n\nHata hivyo jeshi la Marekani linasema ni mapema mno kusema kuwa hatari hiyo imetoweka, kamanda wa ngazi ya juu wa vikosi vya Marekani huko Mashariki ya Kati amesema Alhamisi. \n Katika mahojiano na waandishi watatu wakiwa wamefuatana naye katika ziara yake ya Rasi hiyo, Jenerali Frank McKenzie amesema bado ana wasiwasi juu ya uwezekano wa Iran kufanya vitendo vya uchokozi, na bado anafikiria kuomba vikosi zaidi ili kuimarisha ulinzi dhidi ya makombora ya Iran au silaha nyingine. \n “Na wala Siamini kuwa tishio hilo limepungua,” McKenzie amesema, “ Na amini tishio hilo ni la uhakika.” \n McKenzie, mkuu wa Central Command ya majeshi ya Marekani, na maafisa wengine wa jeshi wanajaribu kuweka uwiano kati ya kuishawishi Iran kuwa Marekani imejiandaa kulipiza kisasi kwa shambulizi dhidi ya Wamarekani, na hivyo kuzuia vita, na kuweka shinikizo la nguvu za kijeshi katika Rasi hiyo, inapelekea Iran kufikiria kuwa Marekani inapanga kuishambulia, hali ambayo inaweza kuisukuma Iran kushambulia kuzuia shambulizi dhidi yao na hivyo kuzusha vita. \n Mvutano kati ya Marekani na Iran umefikia hali mbaya sana tangu Rais Donald Trump alipojiondoa kutoka katika mkataba wa nyuklia wa mwaka 2015 kati ya Iran na mataifa kadhaa yenye nguvu, na kurejesha vikwazo dhidi ya Tehran. \n Mwezi uliopita, kwa kujibu kile kilichoelezwa na maafisa wa Marekani kama ni tishio linalofukuta, Marekani ilitangaza kupeleka manwari yake inayobeba ndege za kivita na silaha nyingine katika eneo la Rasi hiyo. \n Marekani pia imeilaumu Iran kwa shambulizi la mwezi uliopita lililolenga meli za mafuta katika bandari ya Umoja wa Falme za Kiarabu (UAE). \n Siku ya Alhamisi, mabalozi wa Umoja wa Mataifa kutoka UAE, Saudi Arabia na Norway wamewaambia wajumbe wa Baraza la Usalama kuwa wachunguzi wanaamini mashambulizi hayo yaliendeshwa na taifa la kigeni likitumia wazamiaji waliokuwa katika boti za mwendo kasi walioweka mabomu katika meli hizo. Lakini hawakuitaja Iran. \n Hapo awali, balozi wa Saudi Arabia katika UN, Abdallah Al-Mouallimi, amesema Saudi Arabia inailaumu Iran kwa hujuma ya meli hizo. \n Akiwa mjini Baghdad, McKenzie amewaambia waandishi wa habari wa shirika la habari la The Associate Press na mashirika ya habari mengine mawili kuwa kupelekwa tena kwa majeshi ya Marekani katika Rasi hiyo “imesababisha Wairan kurudi nyuma kidogo, lakini sina uhakika iwapo wanarudi nyuma kimkakati.” \n Jenerali huyo amesema Marekani inaonyesha nguvu ya kutosha kuweza “kuweka kizuizi” bila ya “kuwepo ulazima” wa kuwachokoza maadui wake wa muda mrefu.”Tunajaribu kadiri tuwezavyo kujizuia.. ##
Rais wa Nigeria Muhammadu Buhari amesema amewaagiza polisi na jeshi “kutomuonea huruma” mtu yeyote anayejaribu kuvuruga uchaguzi wa rais nchini ambao umeahirishwa hadi Jumamosi. \n\nTume huru ya uchaguzi ya Taifa (INEC) ilitangaza Ijumaa jioni – masaa kadhaa kabla ya vituo vya kupiga kura kufunguliwa kwa wapiga kura milioni 84 waliosajiliwa katika daftari la wapiga kura – na kutangazwa kwamba uchaguzi utaahirishwa kwa wiki moja. \n INEC imesema uchaguzi wa rais na wabunge utafanyika Jumamosi, wakati uchaguzi wa magavana na baraza la wawakilishi utasogezwa mbele hadi machi 9, vyombo vya habari nchini humo vimeeleza baadhi ya matatizo yaliyokuwepo katika kusambaza vifaa vya uchaguzi katika maeneo mbalimbali ya taifa hilo la Afrika Magharibi. \n Buhari, mwenye umri wa miaka 76, akizungumza Jumatatu katika mkutano wa dharura wa chama chake cha All Progressives Congress (APC) aliishutumu INEC kuwa "haina uwezo" na kumwonya yeyote atakayejaribu kuharibu masanduku ya kupigia kura na vifaa vya uchaguzi. \n “Yeyote anayefikiria anaushawishi katika eneo lake kuongoza kikundi cha wahuni au kuiba masanduku au kuvuruga mfumo wa uchaguzi, atafanya hivyo kwa kulipa thamani ya maisha yake,” Rais amesema. \n Chama cha APC na chama cha upinzani cha People’s Democratic Party vimekuwa vikituhumiana kwa jaribio la kutaka kuiba kura. \n Rais anakabiliwa na changamoto nzito kutoka mgombea wa chama cha upinzani PDP Atiku Abubakar, makamu wa rais wa zamani. \n   \n Imetayarishwa na mwandishi wetu, Washington, DC. ##
Nchi mbalimbali duniani zinachukuwa tahadhari katika kulegeza masharti ya watu kutotoka majumbani yaliyowekwa ili kuzuia kuenea kwa virusi vipya vya corona. \n\nZimbabwe \n Rais wa Zimbabwe Emmerson Mnangagwa amesema shughuli za uchimbaji madini na viwanda vinaweza kufunguliwa tena, lakini ameongeza muda wa watu kutotoka nje kwa wiki mbili, ambao ulikuwa umalizike Jumapili. \n Ujerumani \n Serikali ya Ujerumani imeruhusu maduka madogo kufunguliwa Jumatatu, wakati ikiendeleza amri ya watu kutosogeleana. \n Albania \n Mamia ya biashara ndogo ndogo huko Albania zimeruhusiwa kuanza shughuli zao Jumatatu kwa mara ya kwanza katika mwezi huu. Boti za uvuvi na viwanda vya kusindika chakula vitaweza kuanza shughuli zake. \n Sri Lanka \n Sri Lanka imeondosha amri ya kutotoka nje kwa thuluthi mbili ya nchi hiyo, ikiwa na mpango wa kulegeza masharti ya kutotoka nje ifikapo Jumatano. \n Norway \n Wanafunzi nchini Norway walirejea mashuleni Jumatatu, wakati nchini Denmark wanafunzi wataanza kwenda shuleni Jumatano. \n WHO \n Mkuu wa Shirika la Afya Duniani Tedros Adhanom Ghebreyesus amesema “amefarijika” na namna nchi mbalimbali zinavyoendelea kupanga utaratibu wa kulegeza masharti ya watu kutokaribiana, lakini ametahadharisha kuwa “ni muhimu hatua hizi kutekelezwa kwa utaratibu. \n New Zealand \n Nchini New Zealand wametangaza Jumatatu mpango wao wa kumaliza amri ya kutotoka nje uliodumu kwa mwezi mzima ifikapo Aprili 27 ikifuata utaratibu. Waziri Mkuu Jacinda Ardern amesema baadhi ya amri zilizowekwa zitaendelea kulegezwa kwa kipindi cha wiki mbili wakati ambapo serikali yake itaendelea kutathmini hali ilivyo na kuamua iwapo waendelee shughuli zaidi kurejea katika hali ya kawaida. \n Korea Kusini \n Maafisa Korea Kusini pia wametaka tahadhari ichukuliwa baada ya kuondoa amri ya kutotoka nje wakati maambukizi machache mapya nchini humo yaliendelea kuonyesha kupungua. \n “Tusiache kuendelea kuchukua tahadhari mpaka pale tutakapo hakikisha mgonjwa wa mwisho amepona,” Rais Moon Jae-in amesema. \n Uingereza \n Waziri mmoja wa serikali ya Uingereza amesema mabaa na migahawa vitaendelea kufungwa hata baada ya nchi hiyo kuanza kuelegeza masharti yakutotoka nje yaliwekwa nchi nzima ifikapo Mei 7, 2020. \n Marekani \n Biashara na shule katika sehemu nyingi za Marekani zimeendelea kufungwa, zikizusha maandamano dhidi ya magavana na amri walizotoa kwamba watu wakae majumbani na kujiepusha kukaribiana kwa kadiri wanavyoweza. \n Vikundi hivyo vidogo vya waandamanaji ambavyo vingi vinamuunga mkono Trump vimejitokeza katika miji mikuu ya majimbo kadhaa, vikilalamika kuwa amri ya kutotoka majumbani inakiuka haki zao za kikatiba. \n Rais Trump \n Rais Trump amesema Jumapili katika mkutano wake wa kila siku anaoeleza taifa juu ya hali ya virusi vya corona baadhi ya magavana “wamekwenda mbali zaidi” na amri zao na watu wanahaki ya kuandamana kupiga hilo. Lakini amesema yote hayo kiukwelihayajalishi mwisho wa siku kwa sababu majimbo hayo yataanza kurudi katika hali ya kawaida. \n Baadhi ya magavana wanasema kuwa majimbo yao bado kabisa hayako tayari kurejea katika hali ya shughuli za kawaida. \n Gavana wa Maryland \n “Tunapeleka ujumbe wenye kukinzana kwa magavana na wananchi, kama kwamba tupuuze sera na mapendekezo (yanayotolewa na wataalam wa afya) wa serikali kuu,” Gavana wa Maryland Mrepublikan Larry Hogan amekiambia kipindi cha “Hali ya Taifa” : kituo cha televisheni cha CNN Jumapili. \n Mdemokrat Jay Inslee wa Washington amesema ujumbe wa Trump kwamba majimbo yaanze shughuli za kawaida ni “hatari.” \n White House \n Kadhalika, Mjumbe wa kikundi kazi cha White House kinacho shughulikia maambukizi ya virusi vya coronaSeema Verma amesema vituo vya kulea watu wazima Marekani vinalazimika hivi sasa kutuma ripoti kunapokuwa na maambukizi ya COVID-19 ya wazee hao katika vituo hivyo na maambukizi ya wanafamilia kwa kuripoti maambukizi hayo moja kwa moja kwa Idara za afya za serikali kuu. \n Watu wazima ndiyo hasa wanakabiliwa na hatari ya maambukizi ya virusi vya corona na vituo vya kulea watu wazima siyo tu Marekani, lakini pia katika nchi nyingine, vimekosolewa kwa kutokuwa wa wazi kuripoti maambukizi ya COVID-19.. ##
Wakimbizi takriban 600 wameondoka Tanzania na kurudi majumbani kwao katika nchi jirani ya Burundi Alhamisi. \n\nUmoja wa mataifa umeeleza kuwa hili ni kundi la kwanza katika kundi la wakimbizi wengi wanaotarajiwa kurudishwa makwao huku baadhi ya wahamiaji wakiwa na wasi wasi watarudishwa bila ridhaa yao.  \n Kundi hilo la kwanza lililorejeshwa nchini Burundi ni kutoka kambi ya Nduta, Nyarugusu na Mtendeli katika mkoa wa Kigomba. Kulingana na wizara ya mambo ya ndani ya Tanzania, wakimbizi hao walikubali kujiorodhesha na kurudi kwao kwa hiari yao. Igwe Athumani, ni muakilishi wa wizara ya mambo ya ndani mkoani Kigoma, anasema wameanzisha zoezi hilo sababu hali ya usalama ni shuari nchini Burundi. \n Lakini bado kuna wakimbizi ambao hawako tayari kurejea nchini mwao, wakidai kwamba usalama haujakamilika. Wakimbizi hao wanahofu kwamba watarejeshwa nyumbani kwa nguvu, kutokana na baadhi ya hatua ngumu ambazo zilichukuliwa kambini, amesema Miburo Elie, mkimbizi kutoka kambi ya Nyarugusu. \n Igwe Athumani anasema hoja za wakimbizi hao hazina msingi, anasema serekali ya Tanzania itaendelea kuwahamasisha kurudi Burundi kuendelea na shughuli za kilimo na kazi nyingine. \n Takriban wakimbizi laki mbili walikimbilia katika nchi jirani ya Tanzania. Shirika la umoja wa mataifa linalohudumia wakimbizi, UNHCR limesema katika zoezi hili ambalo linafanyika, halijahusika kuwahamasisha wakimbizi kurudi nyumbani. \n UNHCR inaendelea kuomba serekali za Burundi na Tanzania kuheshimisha mikataba ya kimataifa , ili kuhakikisha kwamba hakuna mkimbizi anarejeshwa nyumbani bila ridha yake. \n Maelfu ya raia wa Burundi walikimbia ghasia za kisiasa zilizoongezeka wakati Rais Pierre Nkurunziza alipoamua kugombea muhula wa tatu na wapinzani wake kumlaumu kuwa amevunja katiba ya nchi.  \n Tume ya Umoja wa Mataifa juu ya Burundi iliripoti mwezi Septemba kwamba kuna hatari ya ghasia nyingine kuibuka wakati nchi hiyo ikijiandaa kwa uchaguzi mkuu wa mwaka 2020 huku mzozo wake wa kisisasa ukiwa bado haujasuluhishwa.  \n Lakini Burundi na Tanzania waliweka makubaliano mwezi Agosti kuanza kuwarudisha wakimbizi laki mbili wa Burundi wakisema kwamba hali katika nchi hiyo imeboreka zaidi.  \n Wakati huo huo afisa mmoja wa serikali ya Tanzania na Umoja wa mataifa wamesema wakimbizi wote walioondoka leo wanarudi nyumbani kwa hiari yao.  \n Imetayarishwa na mwandishi wetu Patrick Nduwimana, Washington, DC.. ##
Waziri wa Mambo ya Nje wa Iran Mohammad Javad Zarif ameonya Alhamisi wale wanaofikiria kuishambulia Iran ikiwa ni kulipiza kisasi dhidi ya shambulio la vinu vya mafuta nchini Saudi Arabia, baada ya Waziri wa Mambo ya Nje wa Marekani Mike Pompeo kuilaumu moja kwa moja Iran na kusema kile kilichotokea Saudi Arabia ni shambulizi la kivita. \n\nZarif, akiandika katika akaunti yake ya Twitter, ametaja kuwa kikundi alichokiita “ kikundi B” chenye maafisa wa Marekani na Waziri Mkuu wa Israeli Benjamin Netanyahu anaona kuwa kinadhamira ya kuanzisha vita dhidi ya Iran. Amesema wanajaribu “kumdanganya” Rais Donald Trump ili waanzishe vita. \n “Kwa maslahi yao, waombe kuwa hawatopata kile wanachokitafuta,” Zarif amesema Alhamisi. “Mpaka hivi sasa wanalipa kwa vita ndogo tu ya Yemen ambayo walikuwa na kiburi cha kusitisha vita hiyo miaka minne iliyopita.” \n Pompeo yuko Abu Dhabi kwa ajili ya kuendeleza mazungumzo Alhamisi juu ya kujibu mashambulizi ambayo yameathiri uzalishaji wa mafuta ghafi ya kila siku kwa kipindi kifupi kufikia mapipa milioni 5.7, ambayo ni upungufu wa asilimia 6 ya usambazaji wa mafuta ulimwenguni. \n Baada ya kukutana Jumatano na maafisa wa Saudi Arabia, Pompeo alisema : “ Marekani inasimama na Saudi Arabia na wanaounga mkono haki yake ya kujilinda. Mwenendo wa utawala wa Iran wa vitisho hauwezi kuvumiliwa. \n Pompeo amekuwa kati ya maafisa wa uongozi wa Trump ambao wamekuwa wakitangaza kuilaumu Iran. Pompeo amewaambia waandishi wanaosafiri naye, “Haya ni mashambulizi yaliyofanywa na Iran,” na kutupilia mbali madai yaliyotolewa na kikundi kinachoungwa mkono na Iran cha Wahouthi waasi wa Yemen kwamba wao walihusika. \n Trump alisema Jumatano kuwa Marekani “ina njia nyingi” ikiwemo mashambulizi ya kijeshi ikiwa ni hatua ya kujibu shambulizi la Iran.  “Tuko na nafasi yenye nguvu,” Trump amewaambia waandishi katika eneo ndege ilipoegeshwa uwanja wa ndege wa California wakati akielekea katika harambee ya kisiasa ya kukusanya fedha.  Tamko la Trump limetolewa masaa machache baada ya kusema anaongeza kwa “kiwango kikubwa” vikwazo vya uchumi dhidi ya Iran kufuatia shambulizi la vinu vya mafuta ambalo Washington inasema limetekelezwa na Tehran.. ##
Ofisi ya mchunguzi maalum Robert Mueller Ijumaa imetilia mashaka habari zilizo ripotiwa kuwa Rais wa Marekani Donald Trump alikuwa amemuagiza wakili wake kulidanganya bunge la Marekani – Congress. \n\nShirika la habari la BuzzFeed News zilinukuu vyanzo viwili visivyo tajwa majina ambao ni maofisa wa vyombo vya usalama vya serikali kuu katika ripoti yake kwamba Trump alikuwa amemuamrisha wakili wake wa zamani, Michael Cohen, kusema kuidanganya Congress juu ya mkakati wa ujenzi wa jumba refu la Trump huko Moscow. \n Hata hivyo, msemaji wa mchunguzi maalum Peter Carr amesema Ijumaa, “ maelezo ya BuzzFeed katika matamko mahsusi juu ya ofisi ya mchunguzi maalum, ikiwemo ufafanuzi wa makabrasha na uthibitisho uliopatikana na ofisi hii, kuhusiana na ushahidi uliotolewa na Michael Cohen katika Congress, sio sahihi. \n Maoni hayo ni tamko ambalo ni nadra kutolewa na ofisi ya mwendesha mashtaka maalum katika kukosoa habari zinazo ripotiwa na vyombo vya habari. \n Muda mfupi baada ya ofisi ya Mueller kulizungumzia hilo, Ben Smith, Mhariri mkuu wa BuzzFeed, alisema katika tamko lake kuwa alikuwa anaendelea kutetea habari zilizo andikwa katika mtandao wa habari wa shirika hilo na kumtaka “mwendesha mashtaka maalum kuweka wazi nini anacho kipinga katika ripoti hiyo.” \n Ripoti hiyo ya BuzzFeed ilisababisha wakuu wawili wa kamati za Baraza la Wawakilishi (Congress) kutangaza kuwa watalichunguza suala hilo.. ##
Sehemu kubwa ya maisha yake, Felix Tshisekedi yalikuwa yanafunikwa na kivuli cha baba yake Etienne, kiongozi mkongwe machachari wa upinzani aliyekuwa akiingizwa gerezani na kutolewa na kutumikia serikali, katika kipindi takriban cha miaka 60 ya harakati zake za siasa mpaka alipofariki mwaka 2017. \n\nBaada ya kutangazwa kuwa mshindi wa uchaguzi wa urais wa Jamhuri ya Kidemokrasia ya Congo saa chache Alhamisi asubuhi, Tshisekedi mdogo anaonekana yuko tayari kufikia lengo la maisha yake ambalo lilimponyoka baba yake. \n “Mimi ni rais wa wananchi wote wa Congo,” Tshisekedi aliwaambia maelfu ya wafuasi wake walio kuwa na furaha, wengi wao walikuwa wameparamia ukuta wa jengo la makao makuu ya chama chake na miti iliyoko nje ya jengo hilo ili waweze kumuona kiongozi huyo aliyekuwa jukwaani. \n Kanisa Katoliki linalo heshimiwa nchini Congo, ambalo lilisambaza waangalizi wa uchaguzi 40,000 katika uchaguzi uliofanyika Disemba 30, na kuhitimisha kuwa mgombea aliyekuwa namba mbili, Martin Fayulu, ndiye hasa mshindi wa wazi, kwa mujibu wa wanadiplomasia waliopewa taarifa juu ya yaliyo bainishwa na wachungaji hao katika uangalizi wao. \n Lakini kambi ya Tshisekedi imekanusha kuwa ilifanya makubaliano na Kabila, na kusema mazungumzo yaliyofanyika wakati huo wa uchaguzi na wawakilishi wa Kabila yalikuwa yanakusudia tu kuhakikisha kuna kukabidhiana madaraka kwa amani. \n Uchaguzi huo utawezesha kwa mara ya kwanza kwa Congo kukabidhiana madaraka kupitia upigaji kura tangu nchi hiyo ipate uhuru wake kutoka Ubelgiji 1960, baada ya miongo kadhaa ya mapinduzi, udikteta, mauaji na vita vya wenyewe kwa wenyewe. \n Lakini bado kuna shaka juu ya ushindi wa Tshisekedi na wasiwasi iwapo ataweza kuzuia machafuko mapya – kwani watu wasio pungua wanne wameripotiwa kuuwawa katika maandamano yaliyo fanywa na wafuasi wa Fayulu huko upande wa magharibi Alhamisi – na iwapo atakuwa na amri ya kutekeleza ahadi zake za kampeni za kupambana na ufisadi. \n Mpasuko ndani ya Chama \n Tangazo la tume ya uchaguzi lilimnyanyua mara moja mtu ambaye mpaka siku za hivi karibuni, alikuwa hana mvuto mkubwa katika siasa za Congo. \n Ni moja kati ya watoto watano, Tshisekedi, 55, alikua katika mji mkuu Kinshasa katika miaka ya awali ya utawala wa Mobutu Sese Seko ambaye aliipa nchi hiyo jina la Zaire. \n Baba yake Tshisekedi alitumikia katika serikali ya Mobutu kabla ya kutofautiana na kuanzisha chama chake cha UDPS, ambacho ndio upinzani wa kwanza kuundwa Zaire, mwaka 1982. \n UDPS ilivumilia ukandamizaji wa kinyama, na baba yake Tshisekedi alifungwa jela mara nyingi. Felix aliondoka na mama yake na ndugu zake kwenda Ubelgiji 1985, ambapo alifanya kazi za kawaida. \n Kuibuka kwa Felix \n   \n Alikuwa mwanachama wa UDPS lakini alikuwa anajituma katika hali ya kujificha mpaka 2011, aliposhinda nafasi ya ubunge wa taifa katika uchaguzi uliofanya baba yake kuwa wapili katika uchaguzi ambao kabila alishinda. Lakini chama kilisema kuwa matokeo ya uchaguzi yalikuwa yamechakachuliwa. \n Akiwa katika utu uzima afya ya Tshisekedi ilitetereka katika miaka kadhaa iliofuatia na alitumia muda wake mwingi huko Ulaya akifanya matibabu, Felix alijiongeza katika wasifu wake, na kutembelea maeneo kadhaa ya ndani ya Congo 2014. \n Alikabiliwa na upinzani ndani ya chama, wanachama ambao walikuwa wanamkosoa Kabila kwa kurithi urais kutoka kwa baba yake, Laurent Kabila, aliye uwawa 2001. Baadhi yao walimtuhumu Felix na mama yake kwa kukifanya chama hicho kama ni himaya ya familia yao. \n Baadhi ya viongozi wa chama walikuwa hususan na wasiwasi mwaka 2015 wakati Felix alipokubali kufanya mazungumzo na wawakilishi wa Kabila ambao walikuwa na lengo la kuzungumzia kipindi cha mpito kitakacho mwezesha Kabila kubakia madarakani wakati muda wake wa kuwepo madarakani utakapo malizika 2016. \n Kifo cha Etienne  \n Kifo cha Etienne Februari 2017, mara baada ya chama kukubali Kabila aendelee kushikilia madaraka kwa mwaka moja zaidi baada ya maandamano yakutisha, ambayo yalimsukuma Felix katika nafasi ya juu katika upinzani. \n Tabia yake ya upole na kufanana kwake na Etienne – tangu maumbile mpaka kofia yake maarufu ambayo hakuacha kuivaa- ilimsaidia kukonga nyoyo za wengi, viongozi na wanachama wa kawaida katika chama hicho. \n Lakini, bado baadhi ya viongozi wa muda mrefu wa chama hicho walikuwa wakinung’unika kisiri kwamba Etienne hana uwezo wa baba yake Etienne, ambaye mwili wake uko katika nyumba ya kuhifadhia maiti Brussels kwa miaka miwili kwa sababu serikali ilichelea kuwa kurudishwa kwake nchini Congo kutaleta maandamano. \n Muungano na Fayulu \n Mnamo Novemba, alikubali kumuunga mkono Fayulu katika uchaguzi wa urais ili kuupa upinzani fursa bora zaidi ya kumshinda mgombea ambaye alichaguliwa na Kabila amrithi. Lakini saa 24 baadae, alijitoa kutoka katika mkataba huo, akidai kuwa wafuasi wake walimtaka agombee yeye mwenyewe. \n Iwapo ushindi wake utapitishwa na ataapishwa kuchukua madaraka baadaye mwezi huu, atakabiliwa na changamoto mbalimbali, ikiwemo mahitaji ya wananchi wa Congo milioni 13 wanaohitaji chakula cha msaada, manung’uniko juu ya uhalali wa ushindi wake ambao unaweza kuhamasisha wapiganaji upande wa mashariki.. ##
Kipindi cha kusheherekea kwa milio ya risasi kilitanda katika anga kama vile ni fataki zilizorushwa angani katika miji ya kaskazini mashariki mwa Syria Alhamisi usiku, lakini Ijumaa mchana hali ilikuwa kimpya zaidi.  \n\nMasharti ya kusitisha mapigano kwa siku tano yalikuwa sasa yako wazi. Kusitisha kwa Uturuki kufanya mashambulizi kulikuwa kunategemea hatua ya vikosi vya ukombozi vya Syria vinavyoongozwa na Wakurdi kurudi nyuma kutoka mpakani, kitu ambacho SDF imesema haitofanya hivyo. \n Ijumaa jioni, SDF ilitoa tamko kutangaza kuwa usitishaji wa mapigano umeshindikana. \n “Mashambulizi ya bunduki, vifaru na silaha nzito pamoja na mashambulizi ya anga yaliendelea bila ya kusita,” limesema tamko hilo. “kwa ajili ya haki ya kujihama, wapiganaji wa SDF walijibu mashambulizi yote hayo. \n Taarifa za awali juu ya kupigwa mabomu na mapigano katika miji ya mpakani baadae yalithibitishwa wakati majeruhi walipowasili hospitali nje ya eneo la mapigano. \n Sokoni eneo la Qamishli, mji ulioko katika mpaka wa Syria na Uturuki ambao umepigwa mabomu mara kadhaa, wakazi wamesema hawataki SDF iache kupigana. \n Wamepoteza watu wengi wakipigana na wapiganaji wa kikundi cha Islamic State, amesema Mohammed, 32, mzazi wa vijana wawili. \n Lakini vita hii imesaidia kuongeza eneo ambalo linasimamiwa na Wakurdi kwa hali zote kwa masafa na nguvu. \n "Tayari tumelipa thamani kubwa kwa kuuawa watu wengi," amesema, akiegemea meza ya biashara ya familia yake yenye mbogamboga kama vile biringanya, viazi ulaya na malimao. \n Mpwa wake Mahmoud, mwenye umri wa miaka 11, alikuwa akitabasamu akiwa na haya huku akiongea. Alisema kati ya waliouawa ni Mohammed kijana mwenye umri wa miaka 13, rafiki yake na wakicheza mpira siku zote pamoja.  \n "Niliongopa," amesema kimyakimya. "Bomu lilikuja upande wetu." \n Pia mashambulio ya mizinga na bunduki yaliendelea Ijumaa siku moja baada ya kufikiwa makubaliano kati ya Marekani na Uturuki baada ya Rais Tayyip Erdogan kukubali kusitisha mapigano kwa muda wa siku tano. \n Milio ya bunduki za rashasha na mizinga ilisikika katika mji wa mpakani wa Ras al Ain huku mosi ukatanda katika sehemu moja ya mji nhuo wa Syria. \n Makubaliano ya kusitishwa mapigano yalitangazwa na makamu rais wa marekani Mike Pense baada ya mazungumzo mjini Ankara na rais Erdogan na kusifiwa na rais Donald Trump kama makubaliano muhimu yatakayo okoa maisha ya mamilioni ya watu. \n Lakini muda mchache baadae uturki ilidai kwamba hawakukubaliana usitishaji mapigano bali wamekubali kusitisha kwa muda wa siku 5 ili kuwaruhusu wapiganaji wa kikurdi kuondoka kukoka ukanda wa kilomita 30 kwenye mpaka wa wa Syria. \n Haifahamiki wazi hivi sasa iwapo wapiganaji wa kikurdi wa kundi la SDF watakubali kutekeleza kikamilifu makubaliano hayo.. ##
Upinzani wa Comoros unasisitiza kwamba taarifa ya Ikulu ya Moroni kwamba kulikuwepo na jaribio la kumuua Rais Azali Assoumani akiwa katika kampeni za uchaguzi wa Rais, sio ya kuaminika. \n\nNo media source currently available \n  \n   \n Ikulu ilieleza kwamba kiongozi huyo akiwa katika kisiwa cha Nzwani Alhamisi katika maeneo ya milimani kulikuwepo na mlipuko uliyosababisha majabali kuporomoka wakati msafara wa magari yake ulipokuwa unapita. \n Kuna hali ya wasi wasi inayoendelea katika kisiwa cha Nzuwani tangu vitendo vya uasi vilipotokea mwaka 2018, na hali ya kwamba wakazi wengi wa kisiwa hicho wanapinga kufanyika kwa uchaguzi huo uloitishwa mapema na Rais Azali. \n Duru ya kwanza ya uchaguzi \n Duru ya kwanza ya Uchaguzi huo itafanyika Machi 24, kufuatia kubadilishwa kwa katiba mwaka 2018, ili kuondoa mfumo wa muhula mmoja wa utawala wa Rais. \n Houmed Msaide, Meneja wa kampeni za rais azali, anasema mabaki ya baruti yaliyopatikana katika eneo lililotokea mlipuko na kusababisha majabali kuporomoka chini hadi barabarani, sekunde chache tu kabla kuwasili gari la rais. \n Hakuna aliyejeruhiwa kutokana na ajali hiyo. Maafisa wa upinzani wanasema tukio hilo ni la kawaida kwani hilo ni eneo ambalo mawe huporomoka mara kwa mara. \n Kukosekana upinzani \n Hakuna mgombea wa upinzani katika kiti cha urais anayeshiriki katika uchaguzi huo baada ya mahakama kuu ya Comoro kuwaondoa katika kinyang'anyiro hicho kwa sababu za kasoro mbali mbali katika maombi yao. \n Katibu wa chama cha upinzani cha Djuwa, Ibrahim Mohamed Soule, amesema timu ya azali hubuni mashambulizi au matukio ya bandia ili kuwapotosha wananchi kwamba upinzani hawataki uchaguzi wa huru. \n Muasisi wa Djuwa \n Chama hicho cha upinzani muasisi wake ni rais wa zamani aliyeko kizuizini nchini Comoros, Ahmed Abdallah Sambi, \n Soule ni miongoni mwa wagombea wawili wakuu wa upinzani walioondolewa na Mahakama Kuu kushiriki katika uchaguzi huo. \n Ibrahim Mohamed Soule, Katibu Mkuu wa chama cha Djuwa anaeleza : "Kwanza una muamuzi anaesimamia uchaguzi aliyechaguliwa na mtu mmoja, mtu huyo huyo anayegombania nafasi ya juu. Na una mahakama ambayo hii leo imedhihirisha ina upendeleo kwa kuwaondoa wagombea wawili wa kuaminika na wenye uwezo wa kumshinda mgombea wa serikali. \n Wasemavyo wachambuzi \n "Kuna wagombea 14 walobaki na 13 kati yao ni wagombea huru, na wachambuzi wanasema hawaamini uchaguzi utakuwa wa huru bila ya kushiriki kwa upinzani." \n Mabadiliko ya katiba yatamruhusu hivi sasa Azali kuweza kubaki madarakani kwa mihula miwili ya miaka mitano kila muhula na hivyo kuweza kubaki hadi 2024. Lakini wananchi wa Nzwani wanadai kuwa zamu yao chini ya katiba iliyopita itakuwa 2021, na hivyo hawatambui uchaguzi utakaofanyika mwishoni mwa mwezi huu. \n Imetayarishwa na Mwandishi wetu, Abdushakur Aboud, Washington, DC.. ##
Makamu wa Rais wa zamani wa Marekani Joe Biden, aliyeshinda kwa urahisi uchaguzi wa awali uliofanyika South Carolina, anakabiliwa hivi sasa na changamoto mpya kutoka kwa Seneta wa Vermont Bernie Sanders wakati majimbo 14 watakapopiga kura Jumanne katika kinyang’anyiro cha uchaguzi wa chama.  \n\nBiden, katika uchaguzi wa majimbo matatu akiwania nafasi ya urais, alikuwa hajashinda hata mara moja hadi Jumamosi. Lakini utafiti kabla ya uchaguzi unaonyesha kuwa Sanders, mdemokrati mwenye msimamo wake wa mrengo wa kushoto wa kisoshalisti anaonekana kuongoza katika jimbo la California. \n Katika kinyang'anyiro hicho wajumbe wa mkutano wa kitaifa wa kumteua mgombea urais kwa tiketi ya chama hicho utakaofanyika katika kipindi cha joto watakuwa na jukumu muhimu katika kumteua mgombea kukiwakilisha chama wakati wa uchaguzi mkuu wa Novemba. \n Utafiti unaonyesha Biden anaongoza katika majimbo saba katika kinyang’anyiro hicho cha Jumanne, Sanders katika majimbo sita na Seneta Amy Klobuchar akiongoza katika jimbo la nyumbani kwake la Minnesota. \n “Itakuwa vigumu sana kuweza kuongeza kuungwa mkono California,” Biden alikiri Jumapili alipokuwa anaongea na kipindi cha ABC News “This Week.” Lakini amesema, “Ninafaraja kwa namna ilivyo katika majimbo mengine, akiongeza kuwa “hata hana uhakika” iwapo atakuwa nyuma ya Sanders katika hisabu ya kura za mkutano mkuu wa Demokratik baada ya kupigwa kura Jumanne. \n Biden alitangaza kuwa anaweza kumshinda Rais wa chama cha Republikan Donald Trump katika uchaguzi mkuu wa Novemba na kuwaleta wagombea wa Demokratiki kupata ushindi wa Seneti ambayo hivi sasa inadhibitiwa na Warepublikan. \n Majimbo hayo kumi na nne yana theluthi moja ya wajumbe 1991 wanaohitajika kwa mgombea kupata ushindi katika mkutano mkuu wa chama utakaofanyika mjini Milwaukee, jimbo la kati la Wisconsin. \n Meya wa zamani wa New York Michael Bloomberg atajitokeza kupigiwa kura kwa mara ya kwanza Jumanne baada ya kuendesha kampeni bila ya kushiriki katika uchaguzi wa majimbo manne ya kwanza. \n Sanders alisema alipohojiwa na kituo cha televisheni cha ABC kuwa Biden “alifanya vizuri” uchaguzi wa South Carolina. “Tutaona nini kitatokea Jumanne, lakini tuna nafasi nzuri ya kushinda baadhi ya majimbo makubwa ya Marekani,” alisema. \n Baadhi ya viongozi wa kitaifa wa chama cha Demokratiki wameeleza wasiwasi wao juu ya mgombea Sanders, ambaye ametaka kuwepo mfumo wa huduma ya afya unaoendeshwa na serikali na kusitishwa kwa mipango ya bima binafsi ambayo hivi sasa inatumiwa na Wamarekani wengi kusaidia kulipia gharama za matibabu yao. \n Viongozi hao wanaeleza wasiwasi wao kuwa kauli hiyo ya itikadii kali za kushoto itamsababisha kutoweza kumshinda Trump anaegombania muhula wake wa pili kubaki White House.. ##
Rais wa Marekani Donald Trump amebadilisha kauli yake ya kufikiria kuamrisha karantini kudhibiti maradhi yanayotokana na virusi vya corona katika maeneo yaliyoathiriwa zaidi ya New York, New Jersey na Connecticut, na badala yake ameamrisha Jumamosi usiku kuwa “ushauri makini wa kusafiri” utolewe ili kuzuia kuenea kwa mlipuko huo. \n\nMakamu wa Rais Mike Pence alituma ujumbe wa Twitter akisema Kituo cha Kuzuia Maradhi (CDC) kinawataka wakazi wote wa majimbo hayo matatu “kutofanya safari ambazo siyo muhimu kwa kipindi cha siku 14 zijazo. \n Fikra ya karantini ilikuwa imehamasishwa na magavana kadhaa, akiwemo Ron DeSantis wa Florida (Mrepublikan) ambaye alitaka kuzuia wasafiri kutoka maeneo yaliyoathirika zaidi kuingia katika majimbo yao. Lakini hilo lilikosolewa mara moja na viongozi wa majimbo hayo yanayojadiliwa, ambao walitahadharisha itasababisha wasiwasi katika jamii ambayo tayari inaadhibika kutokana na virusi hivyo. \n Trump alitangaza kufikia uamuzi huo baada ya kushauriana na kikundi kazi cha White House kinachoongoza harakati za Serikali kuu za kukabiliana na mlipuko wa corona na magavana wa majimbo hayo matatu. Amesema alikuwa amewaagiza CDC “ Kutoa ushauri makini wa kusafiri utakaosimamiwa na magavana, wakishauriana na serikali kuu.” \n Aliongeza kuwa : Karantini haitahitajika.” \n Gavana Andrew Cuomo wa New York, ambaye amekosoa serikali kuu inavyokabiliana na maradhi hayo wakati jimbo lake likiwa ni chimbuko la maambukizi nchini, amesema kuyatenga majimbo itakuwa sawa na “serikali kuu kutangaza vita.” \n Cuomo amesema suala la uwezekano wa kuwepo karantini hazikujadiliwa wakati wa mazungumzo yake na Trump mapema Jumamosi, akiongeza kuwa anaamini itakuwa ni kinyume cha sheria, balaa la kiuchumi, “upuuzi” na upeo mdogo wakati maeneo mengine ya Marekani yanashuhudia kuongezeka kwa maambukizi hayo pia. \n  “Ukianza kuyatenga maeneo kadhaa kote nchini (Marekani), itakuwa ni maajabu kabisa, haitakuwa na tija, ni dhidi ya Umarekani, na kinyume na mshikamano wa kijamii,” Cuomo amekiambia kituo cha habari cha CNN. \n Alisema kuyatenga makao makuu ya kiuchumi ya taifa (New York) utaleta mtikisiko katika soko la hisa na “kudhoofisha uchumi” wakati ambao Trump ameeleza anahangaika kurejesha hali ya uchumi mahali pake nchini. \n Trump alitoa kauli yake ya awali alipokuwa yuko njiani kuelekea mji wa Norfolk, Virginia, kushuhudia kuondoka kwa meli ya jeshi la majini ambayo ni hospitali ikielekea jijini New York kusaidia kukabiliana na mlipuko wa janga la corona. \n Katika tukio hilo, alizungumza na kundi dogo lililokuwa katika kituo hicho cha kijeshi na kuwatahadharisha kuchukua hatua za kujikinga, japokuwa yeye mwenyewe, umri wake miaka 73, ni katika kundi lenye uwezekano mkubwa wa kupata maambukizi na ni kati ya wale walioshauriwa kujiepusha na safari ambazo sio muhimu. \n Serikali kuu inajukumu la kuchukua hatua kuzuia kuenea kwa maradhi ya maambukizi kati ya majimbo, lakini haiko wazi hiyo inamaanisha kuwa Trump anaweza kuzuia watu kuondoka kutoka katika majimbo yao. \n Amri kama hii haijawahi kujaribiwa katika zama hizi – na kwa matukio machache wakati karantini ilipopingwa, mahakama kwa ujumla zilikubaliana na maamuzi ya maafisa wa afya ya umma. \n Mahakama zimetoa uamuzi uliojirejea kwa miaka kadhaa kwamba mamlaka ya kuamrisha karantini katika majimbo ni la uongozi wa majimbo hayo kwa ujumla, chini ya vifungu vya Katiba za kujitawala na sio wazi iwapo zimetolewa kwa serikali kuu kuyaamulia majimbo. \n Serikali kuu, hata hivyo, itakuwa na mamlaka chini ya vifungu vya katiba vinavyosimamia biashara kuweka karantini dhidi ya wasafiri wa kimataifa au wale wanaosafiri kutoka jimbo hadi jimbo ambao huenda wakawa wanapeleka magonjwa hatarishi. \n Bado, “ni jambo halijawahi kutokea kabisa kwamba gavana au rais atawazuia watu kusafiri kutoka jimbo moja kwenda jimbo jingine wakati wa mlipuko wa maradhi ya maaambukizi,” amesema Lawrence Gostin, Mhadhiri wa Sheria na mtaalam wa afya ya umma wa Chuo Kikuu cha Georgetown aliyedadisi uwezo wa Trump kuamrisha karantini dhidi ya majimbo. \n Lakini wakati Trump akielekea Norfolk, alituma ujumbe wa Twitter : “Ninafikiria kuanzisha karantini katika maeneo yanayoendelea kuwa “hatarishi zaidi”, New York, New Jersey, na Connecticut. Uamuzi utafikiwa, kwa njia moja au nyingine, muda sio mrefu.” \n  “Majimbo mengi ambayo yanamaambukizi lakini hayana tatizo kubwa la ugonjwa huo, wameniuliza iwapo nitaweza kulifikiria jambo hilo, na hivyo tutaliangalia,” Trump amesema. \n Alipoulizwa juu ya amri ya kutangaza karantini kisheria, mkuu mpya wa wafanyakazi wa White House, Mark Meadows, amesema maafisa “wanatathmini yote yanayowezekana kufanyika hivi sasa.”. ##
Kamati kuu ya utendaji ya chama kinachotawala nchini Uganda, National resistance movement NRM, imemuidhinisha rais wa sasa Yoweri Museveni kuwania urais mwaka 2021 na katika chaguzi zitakazofuatia kwa mda wa miaka 50 ijayo. \n\nUamuzi huo ulifikiwa wakati wa kufunga kikao maalum cha viongozi wakuu wa chama cha NRM kilichofanyika katika Wilaya ya Nwoya baada ya muswada uliyowasilishwa na kiranja wa serikali Ruth Nankabirwa na kukubaliwa na kamati nzima. \n Kwa mujibu wa maamuzi ya kamati ya juu ya chama cha NRM, namba 1(g), viongozi wa ngazi ya juu wa chama hicho ambacho kimetawala Uganda tangu mwaka 1986, wamemuidhinisha Museveni kuitawala Uganda maisha yake yote. \n NRM yamsifia Museveni \n Wamemtaja kama kiongozi shupavu na Jenerali katika ukombozi wa Bara la Afrika, mwenye uwezo wa kuleta maendeleo ya kudumu, sio tu kwa Uganda na Jumuiya ya Afrika Mashariki pekee, bali katika bara la Afrika kwa jumla. \n kipengele namba sita cha taarifa iliyotolewa na meneja wa mawasiliano wa NRM Rodgers Mulindwa, kinasema kwamba uongozi wa NRM, umekubaliana kwamba Museveni atawania urais mwaka 2021 na katika chaguzi zitakazofuatia, wakati chama kinapoondoa changamoto za maendeleo nchini humo. \n Kamati ya juu ya NRM imezingatia rekodi ya kisiasa na kiuchumi ya Museveni mwenye umri wa miaka 74, ndani ya Uganda, juhudi za kidiplomasia na majirani wa Uganda, Afrika mashariki na Afrika kwa jumla kabla ya kumuidhinisha, bila yeyote kati yao kupinga. \n Wafuasi na wabunge wa NRM wamefurahia hatua hiyo. Henry Makumbi, Mbunge wa JImbo la Mityana kusini (NRM) amesema : \n "Nafikiri hatua iliyochukuliwa na kamati kuu cha chama ni nzuri kulingana na mazingira tuliyonayo sasa kwa kuzingatia historia, yanayofanyika sasa na yanayoweza kujiri. Mzee ndiyo mtu pekee anayeweza kuweka mambo sawa na muda utakapowadia, atatupatia mtu anayefaa. \n Alichosema Museveni  \n Kabla ya kuidhinishwa, Museveni, alikuwa amewahutubia wanachama wake kuhusu masuala ya ya siasa na uchumi. Alitumia pia Bibilia katika hotuba yake ya kufunga kikao hicho na kueleza ndoto yake ya kuistawisha jumuiya ya Afrika mashariki, hatua wanachama wake wanaamini Museveni ndiye kiongozi pekee nchini Uganda anayeweza kuitawala nchi hiyo kwa mda wa miaka 50 ijayo. \n Wachambuzi wa siasa za Uganda kama Nabende Wamoto, wanamtazamo kwamba upinzani wa Uganda umegawanyika na hauwezi kumshinda Museveni katika uchaguzi. \n Wamoto anaeleza : “watu wengi Zaidi wamekata tamaa kwa hivi vyama vya upinzani vya zamani. Matumanini yao yote wameyaweka kwa jina Bobi Wine. Kijana naye anaonekana amewasoma hawa wapinzani na kupata ujuahi kidogo kutoka kwa rais Yoweri Museveni. Anajipanga kwa usiri sana na nafikiri huo usiri ndio unamfanya hasa rais Yoweri Museveni kuogopa Zaidi." \n Hatua ya mwisho \n Hatua ya kuidhinishwa Museveni kuwa rais wa maisha hata hivyo inasubiri maamuzi ya kongamano kuu la chama mwezi Novemba mwaka huu, lakini wachambuzi wanadai kuwa kwa kawaida, hakuna atakayepinga. \n Kabla ya uchaguzi wa mwaka 2016, kamati kuu ya NRM ilimuidhinisha Museveni kama mgombea pekee wa urais, na aliyekuwa waziri mkuu Amama Mbabazi alipoonyesha kupinga uamuzi huo, alifukuzwa katika chama, kufutwa kazi ya waziri mkuu na kuvuliwa cheo cha katibu mkuu wa chama. \n Kulingana na katiba ya Uganda, Museveni anaruhusiwa kuwania urais bila kizuizi chochote, baada ya bunge kufanyia katiba marekebisho na kuondoa kizuizi cha umri kwa wagombea wa urais, mwaka 2017. \n Imetayarishwa na Mwandishi wetu Kennes Bwire, Washington DC. ##
Washukiwa sita, akiwemo raia wa Canada, wamefikishwa mahakamani Ijumaa nchini Kenya, kuhusiana na shambulizi la kigaidi kwenye hoteli moja mjini Nairobi na kusababisha vifo vya watu 21. \n\nWatuhumiwa hao wametajwa kuwa Joel Ng’ang’a Wainaina, Oliver Kanyango Muthee, Gladys Kaari Justus, Osman Ibrahim, Hussein Muhamed na Guleid Abdihakim ambaye ni raia wa Canada. \n Jaji wa mahakama alikubali ombi kutoka kwa upande wa mashtaka kutaka watuhumiwa hao wanne na mwanamke mmoja kubaki chini ya ulinzi kwa siku 30 wakati uchunguzi ukiendelea. Mtuhumiwa wa sita atafikishwa mahakamani wiki ijayo. \n Watuhumiwa wanashutumiwa kuhusu ‘uwezekano wa kuhusika’ katika shambulizi la takriban saa 20 kwenye hoteli ya Dusit D2 na jengo la ofisi ambalo mshambuliaji bomu wa kujitoa mhanga na watu wanne walio kuwa na silaha waliuawa na majeshi ya usalama, nyaraka iliyotolewa mahakamani imesema. \n “Uchunguzi kuhusiana na suala hili una mambo mengi na ni wa kimataifa na huenda ukahitaji muda zaidi na rasilimali ili kubaini mtandao mzima wa kihalifu,” taarifa kutoka kwa mkurugenzi wa mashtaka, Noordin Haji imesema. \n Washukiwa 11 walikamatwa Jumanne baada ya shambulizi, hata hivyo uchunguzi kuhusiana na washukiwa wengine bado unaendelea. \n Mtuhumiwa Wainaina anadaiwa ni dereva wa taxi ambaye aliwapatia usafiri washambuliaji mara kadhaa sehemu mbali mbali mjini, na Muthee ni dereva mwingine ambaye aliwapeleka baadhi ya washambuliaji kwenye eneo la tukio. \n Mwanamke pekee katika kundi hili la watuhumiwa Gladys Justus anachunguzwa kwa kuhusika katika kutuma fedha, wakati raia wa Canada, Guleid Abdihakim anachunguzwa kwasababu ya mawasiliano yake na baadhi ya watuhumiwa. \n Ibrahim anadaiwa kuwa alikutana na mmoja ya washambuliaji Januari 8. \n Muhamed simu yake ilionyesha mawasiliano na baadhi ya wanamgambo wa kiislamu na atafikishwa mahakamani wiki ijayo siku ya Jumatano. \n Washukiwa wawili bado hawajafikishwa mahakamani, Ali Salim Gichunge na Violete Kemunto Omwoyo ambayo wana kadi za simu ambazo zinaonyesha walikuwa na mawasiliano ya mara kwa mara na baadhi ya namba nchini Somalia, nyaraka za mahakama zimeonyesha. \n Shambulizi ambalo inadaiwa lilifanywa na kundi la wanamgambo wa kiislamu la al-Shabaab la Somalia, lenye uhusiano na al-Qaeda limehusika kuilenga Kenya mara kwa mara katika mashambulizi. \n Mwaka 2013 kundi hilo lilifanya shambuliz kwenye eneo la maduka la Westgate mjini Nairobi na kusababisha watu 67 kupoteza maisha, wakati mwaka 2015 kundi hilo liliua watu 18 katika chuo kikuu cha Garissa, mashariki mwa Kenya.. ##
Hali ya kisiasa nchini Uingereza iliendelea kuzorota Jumapili, kufuatia kujiuzulu kwa mmoja wa mawaziri wa ngazi ya juu katika serikali ya Boris Johnson.  \n\nWaziri wa Wafanyakazi na Malipo ya Uzeeni, Amber Rudd, aliuacha wadhifa wake Jumamosi na kudai kwamba Waziri Mkuu Johnson hafanyi vya kutosha katika kutafuta muafaka unaostahili kabla ya nchi hiyo kujiondoa kwa umoja wa ulaya (Brexit). \n Rudd alisema hajaona ushahidi wowote kuwa Johnson anatafuta makubaliano yoyote kabla ya tarehe ya mwisho iliyowekwa ya nchi hiyo kuondoka kabisa kwa umoja huo.  \n katika barua yake ya kujiuzulu, waziri huyo alisema serikali ya Johnson inatumia muda na raslimali nyingi kujitayarisha kuondoka kwa umoja huo bila makubaliano yoyote, na kwamba hajaona kiwango kama hicho cha shauku, katika kutaka mazungumzo na umoja wa ulaya. \n Haya yamejiri siku mbili tu, baada ya kakaye waziri mkuu, Jo Johnson, kujizulu wadhifa wake wa ubunge, na kutangaza kwamba ameachana na siasa. \n Wachambuzi wamitaja hatua hiyo kama pigo kubwa kwa kiongozi ambaye aliahidi wafuasi wake kwamba angefanya maamuzi ya busara kuliko mtangulizi wke, Theresa May, ambaye alizulu wadhifa wa Waziri Mkuu baada ya kushindwa kuwaleta Wingereza pamoja kuhusiana na suala hilo la Brexit. \n Aidha, Johnson anakabiliwa na changamoto kubwa ya kisiasa kufuatia baadhi ya wabunge wa chama chake cha Conservative kupiga kura wakiunga mkono wenzao wa Labor, wanaopinga msimao wake kwamba, liwalo na liwe, Uingereza itaondoka kwa Umoja wa Ulaya hata kama makubaliano ya kibiashara kati yake na Brussels hayatakuwa yameafikiwa.. ##
Wawakilishi kutoka baraza la kijeshi la Sudan na muungano unaounga mkono demokrasia wamesaini tamko la kisiasa Jumatano ikiwa ni sehemu ya makubaliano ya ushirikiano wa kuiongoza Sudan yaliyofikiwa mapema mwezi huu. \n\nSehemu nyingine ya mkataba huo, ni tamko la kikatiba, linalotarajiwa kusainiwa mapema Ijumaa. \n Matokeo hayo ni hatua ya kusonga mbele katika siasa za mpito nchini Sudan ambapo kulikuwa na miezi kadhaa ya machafuko tangu jeshi kumpindua kiongozi wa muda mrefu Omar al-Bashir. \n Mkataba wa kushirikiana katika madaraka ni pamoja na kuundwa kwa baraza la kujitegemea la pamoja lililopewa jukumu la kuongoza nchi hiyo kwa miaka isiyopungua mitatu kabla ya uchaguzi mpya kufanyika. \n Pande zote mbili pia zimekubaliana kuwepo uchunguzi huru juu ya vitendo vya jeshi kuwashambulia waandamanaji Juni 2019, ambapo waandaaji wa maandamano wanasema watu 128 walikufa huku wizara ya afya ikisema idadi ya waliokufa ilikuwa watu 61.. ##
Maelfu ya wanawake watakusanyika katika miji mikubwa mbalimbali Marekani na duniani kote Jumamosi kwa maandamano ya kila mwaka yanayo fanyika kwa mara ya tatu yakishinikiza haki sawa za kijinsia na kutaka dunia itafakari juu ya wasiwasi ulioko juu ya uharibifu wa mazingira na suala la haki za wahamiaji, kati ya vitu vingine vingi. \n\nMaandamano haya yanayo fanywa na wanawake yalianza kufanyika mwaka 2017, siku moja baada ya Donald Trump kuapishwa kuwa rais wa Marekani. \n Siku ya kwanza kamili ya utawala wa Rais Trump, mamia ya maelfu ya wanawake waliteremka jijini Washington kuonyesha upinzani wao mkubwa dhidi ya utawala mpya na sera zake. \n Maandamano kama hayo pia yalifanyika katika maeneo zaidi ya 600 ndani ya Marekani na duniani kote kuunga mkono maandamano yaliyokuwa yanafanyika mjini Washington. \n Peter Newsham, kaimu mkuu wa polisi Washington kwa wakati huo, alisema kuwa maandamano hayo katika mji mkuu wa Marekani, “ni msongamano mkubwa hadi hivi sasa na hakuna hata nafasi tena ya kuandamana.” \n Wengi wa wanawake hao walikuwa wamevaa kofia zilizofumwa katika umbile la “paka”, ikiwa na masikio madogo yap aka, kuonyesha kuunga mkono hisia zilizoko dhidi ya Trump na kukosoa maoni ya Trump yenye lugha chafu aliyokuwa ameyatoa miaka kadhaa huko nyuma kabla ya kuingia katika medani ya siasa.. ##
Wajumbe wa serikali za Rwanda na Uganda ambao wamekutana mjini Kigali Jumatatu, wamekubaliana mambo kadha ikiwemo kujiepusha na harakati za kuyumbisha usalama katika nchi mojawapo. \n\nKatika taarifa ya pamoja iliyokamilisha kikao hicho, Rwanda imetoa orodha ya raia wake wanaozuiliwa nchini Uganda, na serikali ya Uganda imekubali kuchunguza kwa kina taarifa hiyo, na kuhakikisha wale ambao watakutwa hawana hatia kuachiliwa huru. \n Pande hizo zimekubaliana pia kusahihisha mkataba wa kuwarudisha makwao watuhumiwa wa uhalifu. Wajumbe kwenye mkutano huo wa mjini Kigali wamekubaliana na kuachana na tabia ya kutumia vyombo vya habari au mitandao ya kijamii, kwa kufanya propaganda ambayo inaweza kuhatarisha usalama wa nchi zao. \n Aidha pande zote zimesema suala la uhuru wa usafiri wa watu na vitu kwenye mpaka wa nchi zao, litajadiliwa katika kikao kingine ambacho kitafanyika mjini Kampala, baada ya kipindi cha siku 30. \n Ujumbe wa Uganda kwenye mkutano huo wa Kigali ulikuwa unaongozwa na waziri wa mambo ya nje, Sam Kutesa, nao ujumbe wa serikali ya Rwanda ulikuwa unaongozwa na waziri wa mashauri ya kigeni Olivier Nduhungirehe. \n Waziri wa Mambo ya nje wa Angola Manuel Domingos Augusto, na naibu Waziri Mkuu wa Jamhuri ya Kidemokrasia ya Congo, DRC, pia Waziri wa Mambo ya Ndani na Usalama Gilbert Kankonde Malamba, walishiriki kwenye mkutano huo kama wawakilishi wa wasuluhishi ambao ni marais wa Angola na DRC. \n Walipokutana mjini Luanda, Angola, mwezi uliopita, marais Paul Kagame wa Rwanda na Yoweri Museveni wa Uganda walikubaliana kumaliza mzozo wa kisiasa kati ya nchi zao kupitia mazungumzo. \n Imetayarishwa na mwandishi wetu, Washington, DC.. ##
Umoja wa Afrika na Umoja wa Mataifa umelaani mashambulizi ya angani yalifanyika katika vituo vinavyohifadhi wahamiaji nchini Libya na kuua watu 40. \n\nMaafisa wa afya wa Libya wamesema Jumatano kwamba watu hao wote waliouawa na mashambulizi hayo ya anga siku ya Jumanne na wengine 80 kujeruhiwa. \n Vyanzo vya habari vimeeleza kuwa mwenyekiti wa Halmashauri ya Umoja wa Afrika, Moussa Faki Mahamat, ametaka uchunguzi huru ufanyike na hatua zichukuliwe dhidi ya waliohusika na uhalifu huo wa kusikitisha. \n Mashambulizi hayo yanamnyoshea kidole Jenerali Khalifa Haftar, anayeendesha uasi nchini Libya. Amekuwa akijaribu kwa miezi mitatu kuukamata mji mkuu Tripoli. \n Msemaji wa huduma za dharura nchini Libya, Osama Ali, amelitaarifu shirika la habari la AFP kwamba hiyo ni tathmini ya awali na huenda ikaongezeka. \n Amesema wahamiaji 120 walikuwa wanashikiliwa katika jengo la kuhifadhi ndege ambalo lilishambuliwa. \n Mjumbe wa tume ya UN ya wakimbizi, Filippo Grandi amesema baada ya mashambulizi hayo kwamba raia hawapaswi kulengwa, na haipaswi kuwashikilia wahamiaji na wakimbizi. \n Ameongeza kusema kwamba Libya si sehemu salama kuwarudisha wahamiaji ambao wameokolewa wakijaribu kuvuka bahari ya Mediterranean kwa njia ya hatari ili kwenda Ulaya. \n Grandi ametoa mwito kwa mataifa yote yenye ushawishi kwa pande zote zenye mgogoro kwa pamoja kushirikiana kumaliza mapigano.. ##
Timu ya wabunge ya Baraza la Wawakilishi la Bunge la Marekani, wanamaliza kutoa hoja zao za ufunguzi Ijumaa, baada ya kufafanua kwa undani jana, sababu za kumshtaki rais kutokana na utumiaji mbaya wa madaraka na kuzuia bunge kufanya kazi yake. \n\nKatika siku ya pili ya kutoa hoja ya ufunguzi, waendesha mashtaka, ambao ni wabunge wa chama cha Demokrat wameeleza kwamba, Trump alizuia msaada wa kijeshi ulioidhinishwa na bunge kwa ajili ya Ukraine kwa maslahi yake binafsi ya kisiasa, wakisisitiza ni kosa baya kabisa. \n Wademokrat wanasisitiza dhana kwamba Makamu wa Rais wa zamani Joe Biden alihusika katika ulaji rushwa nchini Ukraine pamoja na kijana wake haitahitaji wao kutoa ushahidi mbele ya baraza hilo jinsi vile WarepubliKan wanavyotaka. \n Siku ya Ijumaa timu ya waendesha mashtaka wataeleza kwa kina jinsi Rais Trump alivyozuia baraza la wawakilishi kufanya kazi zake kwa kuwazuia washauri wake wa karibu kutotoa ushahidi wala kuwasilisha nyaraka zote zinazohusiana na kesi hiyo.  \n Hapo Kesho itakuwa ni zamu ya mawakili wa Rais Trump kutoa hoja zao kupinga mashtaka hayo kwa siku tatu.  \n Imetayarishwa na mwandishi wetu, Washington, DC. ##
Maandamano makubwa kuwahi kushuhudiwa Marekani kwa ajili ya kudai usawa na haki kwa watu wa rangi zote yamefanyika kwa siku ya 13 mfululizo Jumapili katika miji mbali mbali kwa amani ukilinganisha na yale yaliyokuwa na ghasia wiki moja kabla.  \n\nWakati huo huo washauri wa white house wamesema Rais Donald Trump anatarajiwa kulihutubia taifa juu ya suala la ubaguzi baada ya kukosolewa vikali kutokana na pendekezo lake wiki iliyopita kutaka kupeleka wanajeshi kuzima ghasia na maandamano hayo. \n Maandamano yalifanyika Washington, Los Angeles na New York Los ambako maelfu ya watu walijitokeza kudaia haki na usawa kwa wote, pamoja na kushinikiza kuwepo mageuzi katika idara za polisi.  \n Hayo yakiendelea wakuu wa zamani wa jeshi wamekuwa wakijitokeza kumkosoa vikali Rais Donald Trump kwa namna alivyoshughulikia maandamano hayo na hasa kutaka kutumia jeshi kuyazima maandamano hayo, hali ambayo ni nadra kutokea.  \n Waziri wa zamani wa Mambo ya Nje na mkuu wa zamani wa majeshi ya Marekani Colin Powell ni miongoni mwa waliomkosoa rais Jumapili pamoja na Mkuu wa zamani wa jeshi Jenerali Martin Dempsey. \n Martin Dempsy mkuu wa zamani wa majeshi Marekani amesema: "Nilifikiria kwamba kutokana na hali ya ghasia na hatari ambayo inaweza kuleta athari mbaya katika uhusiano kati ya wanajeshi na raia wa Marekani niliona ni afadhali nitoe maoni yangu. \n Washauri wa rais wanamtetea kwa kusema kwamba amri yake ya kuwapeleka walinzi wa usalama wa taifa ndio ilichangia katika kusitisha ghasia.  \n Hata hivyo wanaharakati wanasema kukamatwa kwa polisi wote wanne waliohusishwa na kifo cha Geoge Floyd ndio iliyosababisha ghasia kusita.  \n Naye rais wa zamani Barack Obama alizungumza kwa mara ya pili wiki iliyopita alipokuwa anashiriki katika ghafla ya kuwapongeza wanafunzi wanaohetimu vyuo vikuu mwaka huu ambao hawawezi kusherehekea kutokana na janga la corona.  \n Barack Obama rais wa zamani wa Marekani amesema : "Mnapo jitayarisha kuanza maisha meya inabidi kukumbuka kwamba tunahitaji kufanya mambo yawe mazuri zaidi. Tukumbuke kwamba ustawi wetu binafsi unategemea ustawi katika jamii tunaoishi. Kwa hiyo yanyotokea sasa iwe ni wito wa mwamko kwenu."  \n Maandamano ya mwishoni mwa wiki yalipata nguvu kutokana na kushiriki kwa wasanii mbali mbali na wachazeji mashuhuri wa mpira wa kikapu, NBA, na American Football, NFL, pamoja wakiunga mkono wito wa kupatikana mageuzi na usawa wa rangi katika fani zote za maisha hapa Marekani.  \n Wafanyakazi wa afya wa New York walishiriki pia katika maandamano hayo, wakitaka mageuzi kufanyika katika huduma za afya zinazotolewa kwa watu wa tabaka mbali mbali. \n Muandamanaji mfanyakazi wa huduma za Afya : "Namna watu weusi na namna walatino na namna watu wa tabaka la chini wanavyotendewa na huduma duni wanaopatiwa katika afya kulinganishwa na wengine na matokeo mabaya ya afya yanayowakabili. Inabidi kubadilishwa."  \n Mbali na maandamano ya hapa Marekani mandamano yaliendelea katika miji kadhaa ya Dunia ikiwa ni pamoja na Budapest, Paris, Sau Paulo Brazil hadi Sydney Australia. \n Katika baadhi ya maandamano hayo watu walikuwa wanawaunga mkono waandamanaji wa Wamarekani na wengine wakidai pia kukomeshwa ubaguzi na utumiaji nguvu wa polisi katika nchi zao kama huko Mexico, Haiti na Brazil. \n Hayo yakiendelea kulikuwa na ibada ya maombolezi ya George Floyd katika jimbo alikozaliwa la North Carolina siku ya Jumamosi na maziko yake yamepangwa kufanyika kesho huko Houston alikokulia. Kifo chake ndicho kilichochochea maandamano haya ya kutaka mageuzi.  \n Imetayarishwa na mwandishi wetu, Abdushakur Aboud, Washington, DC.. ##
Shirika la ndege kubwa zaidi la Uingereza ni muathirika wa hivi karibuni kibiashara kutokana na mlipuko wa virusi vya corona. Flybe ilikuwa imeokolewa ikiwa karibu kutetereka mwezi Januari lakini hatimaye limefilisika Alhamisi. \n\nKufilisika huku ni baada ya kuwa haina wasafiri na abiria wengi kufuta safari zao kutokana na mlipuko wa ugonjwa wa corona unaosababishwa na kirusi cha Covid-19. Uingereza ilikuwa imeripoti idadi ya maambukizo inayokaribia watu 100 mpaka Alhamisi. \n Flybe ilikuwa inatoa huduma zake hasa Uingereza na viwanja vya ndege vya Ulaya kuliko katika vituo vya uwanja wa ndege vikubwa. Kuanguka kwa shirika hilo kunaonekana ni kikwazo kwa juhudi za serikali kuboresha kuunganisha safari na kusawazisha tena uchumi wa Uingereza. \n “Tunamasikitiko kwa kweli, ni sikitiko kwa kweli,” mfanyakazi wa Flybe Katherine Denscham alisema hayo wakati akijiandaa kuondoka kazini katika uwanja wa ndege wa Exeter kusini magharibi ya Uingereza. \n Jumuiya ya Kimataifa ya Usafiri wa Anga (IATA) imetahadharisha Alhamisi kuwa sekta nzima ya usafiri wa anga duniani imeathiriwa na wimbi kubwa la kupungua idadi ya wasafiri. \n “Tulishuhudia kuathirika kwa mapato yanayozidi dola za Marekani bilioni 100, hayo ni takriban mapato kutokana na asilimia 19 ya wasafiri wa kimataifa. Kwa hiyo hii itakuwa ni kutetereka kwa mapato yanayokaribia kiwango cha kipindi cha mzozo wa kifedha ulioikabili dunia,” Mchumi mwandamizi wa IATA Brian Pearce amewaambia waandishi wa habari huko Singapore.. ##
Msemaji wa serikali ya Gabon amesema maafisa wa jeshi wote isipokuwa mmoja tu kati ya walioshiriki katika jaribio la kupindua serkali mapema Jumatatu wamekamatwa. \n\n“Wanne wamekamatwa na mmoja amekimbia,” amesema msemaji wa serikali Guy-Bertrand Mapangou. \n Maafisa wa jeshi walikiteka kituo cha radio cha taifa kinacho milikiwa na serikali, Jumatatu huko katika mji mkuu wa nchi hiyo, Libreville, \n Wanajeshi hao walieleza dhamiri yao ya kuunda baraza la kitaifa la kuendesha nchi hiyo. \n Luteni Kelly Ondo Obiang amesema katka radio hiyo kuwa hotuba ya Rais Ali Bongo alioitoa kupitia radio ya nchi hiyo “ilithibitisha wasiwasi uliopo juu ya uwezo wa rais katika kuendelea kutekeleza majukumu yake.” \n Rais huyo yuko Morocco, akiendelea na matibabu baada ya kupata kiharusi.  Rais wa Marekani Donald Trump hivi karibuni alipeleka wafanyakazi wa jeshi la Marekani huko Gabon kwa sababu ya kuwepo wasiwasi wa kutokea machafuko katika nchi jirani ya Congo.. ##
Mahakama moja magharibi mwa Burundi Alhamisi imewahukumu kifungo cha miaka 2 na miezi 6 wanahabari 4 wa gazeti la Iwacu, kwa shutma za kufanya jaribio la kuvuruga usalama wa taifa, gazeti hilo limeripoti kwenye mtandao wake wa twitter. \n\nIwacu imeongeza kuwa dereva wake aliyekuwa anashutumiwa pamoja na wanahabari hao yeye amekutwa hana hatia na ameachiwa huru. Mahakama imeomba pia wanahabari hao kulipa faini ya faranga milioni 1 za Burundi, sawa na dola za Marekani 529. \n Mkurungezi wa gazeti hilo, Antoine Kaburahe ameitaja hukumu hiyo kama aibu kwa vyombo vya sheria nchini humo. \n “Sisi tunafikiri majaji wamepewa shinikizo la kutowaachia huru wanahabari wetu. Ukitizama uzito wa kosa wanalotuhumiwa la kutaka kuvuruga usalama wa taifa, haileweki kuona wamepewa hukumu ndogo kama hiyo,” Kaburahe ameiambia Sauti ya Amerika. \n “Majaji wameshindwa kutekeleza wajibu wao wa kutenda haki," ameongeza. Kaburahe amesema watakata rufaa. \n Wanahabari Christine Kamikazi, Agnes Ndirubusa, Terence Mpozenzi na Egide Harerimana walikamatwa tarehe 22 Oktoba mwaka 2019 katika mkoa wa kaskazini magharibi mwa Burundi wa Bubanza, wakienda kuripoti kuhusu mapigano yaliotokea katika eneo hilo. \n Polisi iliwakamata na kuwafikisha mbele ya muendesha mashtaka, ambaye aliwafungulia mashtaka ya kutaka kuhatarisha usalama wa taifa. Wakati wa kusikilizwa kesi mwishoni mwa mwezi Disemba 2019, mwendesha mashtaka aliiomba mahakama iwape kifungo cha miaka 15. \n Imetayarishwa na mwandishi wetu, Washington, DC.. ##
Mahakama ya rufaa nchini Burundi imetupilia mbali ombi la wanahabari wa nne wa gazeti la mtandaoni la Iwacu, kupinga adhabu iliotolewa na mahakama ya chini. \n\nKatika taarifa kwa vyombo vya Habari, Iwacu imesema, “tunayo masikitiko kuwatangazia Warundi na jumuiya ya kimataifa kwamba mahakama ya rufaa imetupilia mbali rufaa yetu. Wanahabari wetu watasalia gerezani.” \n Wanahabari wetu hawana hatia juu ya mashtaka yaliowakabili, tutaendelea kuomba haki itendeke na tutawasilisha kesi kwenye mahakama ya juu, limeongeza gazeti la Iwacu. \n Wanahabari hao walikamatwa mwezi Oktoba mwaka 2019, wakielekzea kufanya uchunguzi kuhusu Habari ya shambulizi la kundi la waasi, katika mkoa wa magharibi mwa Burundi, Bubanza. \n Baadae waendesha mashtaka waliwashutumu wanahabari hao kushirikiana na kundi la wahalifu, jambo ambalo waliendelea kukana. \n Januari mwaka 2020, Mahakama ya mkoa wa Bubanza iliwahukumu kifungo cha miaka miwili na nusu na kila mmoja kulipa faini ya million 1 pesa za Burundi. \n Shirika la haki za binadamu Amnesty International limeeleza masikitiko yake juu ya hatua hiyo ya mahakama ya rufaa, likisema haki haikutendeka kamwe.  \n Amnesty International inapendekeza wanahabari hao waachiwe huru bila masharti yoyote. \n Imetayarishwa na Mwandishi wetu, Patrick Nduwimana, Washington, DC.. ##
Rivlin anajukumu la kumchagua mgombea anayeamini kwamba ana fursa kubwa ya kuunda serikali ya umoja baada ya wote Netanyahu wala Gantz kutopata uungaji mkono unaohitajika kwa kupata wingi wa viti katika bunge la Israel  \n\nRais wa Israel Reuven Rivlin amemtaka Waziri Mkuu Benjamin Netanyahu kujaribu kuunda serikali mpya baada ya uchaguzi wa wiki iliyopita kutopatikana mshindi wa moja kwa moja na hivyo umezorotesha maendeleo ya nchi. \n Ofisi ya Rais Reuven Rivlin ilitoa tangazo baada ya kukutana Jumatano na Netanyahu pamoja na mpinzani wake wa karibu Benny Gantz. Rivlin anajukumu la kumchagua mgombea anayeamini kwamba ana fursa kubwa ya kuunda serikali ya umoja baada ya wote Netanyahu wala Gantz kutopata uungaji mkono unaohitajika kwa kupata wingi wa viti katika bunge la israel. \n Rivlin aliongoza mikutano miwili ya awali wiki hii kati ya wanasiasa hao akitumaini kufikia makubaliano kati ya chama cha kikonservative cha Netanyahu cha Likud na ushirika wa mrengo wa kati na wastani wa Blue and White unaoongozwa na Gantz. \n Mazungumzo yalimalizika bila kupata suluhisho juu ya nani anatakiwa kuongoza serikali mpya ya umoja. Gantz anasema hatoshiriki katika serikali inayoongozwa na Netanyahu kwa sababu ya matatizo ya kisheria yanayomkabili Waziri Mkuu Benjamin Netanyahu. Netanyahu anania ya kuendelea kubaki madarakani kama Waziri Mkuu licha ya uchunguzi wa rushwa unaoendelea dhidi yake.. ##
Waziri wa Mambo ya Nje wa Iran Mohammad Javad Zarif amesema mapema leo kuwa Iran haitaki kuongeza mivutano. \n\nHata hivyo Iran imesisitiza kuwa kila nchi inastahili kufurahia uhuru wake kwa mujibu wa sheria za kimataifa. \n Waziri huyo amesema hayo wakati wa ziara yake nchini Japan. Rais Donald Trump aliiondoa Marekani kwenye mkataba wa kimataifa wa nyuklia na Iran wa mwaka 2015 na badala yake akaliwekea taifa hilo vikwazo zaidi. \n Trump Jumatatu amesema kuwa ana azma ya kukutana na Rais wa Iran muda utakaporuhusu ili kutafuta suluhisho kuhusiana na mkataba wa nyuklia. \n Pia anadhamira ya kuhakikisha kuwa uchumi wa Iran unaimarika. Hata hivyo Trump amesema kuwa hana nia ya kuondoa vikwazo dhidi ya taifa hilo. \n Rais wa Iran Hassan Rouhani kwa upande wake amesema kuwa Iran haiko tayari kufanya mashauriano na Marekani hadi pale vikwazo vitakapoondolewa. \n Imetayarishwa na mwandishi wetu, Washington, DC.. ##
Washindi wa kuu wa Tuzo za Grammy za Grammy mwaka 2019 ni wanawake. \n\nTafrija ya kutoa tuzo hizo ilifanyika kwenye ukumbi wa Staples mjini Los Angeles California, Jumapili. \n Tamasha hilo liliongozwa na mwanamuziki mashuhuri Alicia Keys, na limeadhimisha miaka 60 tangu kuanzishwa kwa kampuni ya Motown records iliyowapa jukwa kubwa wanamuziki wenye asili ya kiafrika hapa Marekani. \n Washindi wakuu walikuwa muimbaji wimbo wa Country, Kacey Musgraves aliyenyakua Album ya mwaka, na wimbo wake wa Golden Hour, na Childlish Gambino na wimbo wa This is Amerika aliyenyakua rikodi na wimbo bora ya mwaka .  \n  \n Hata hivyo wageni waalikwa, wasanii na watazamaji walifurahishwa pale Alice Kyes alipofungua tamasha akija na magwiji wanawake wa muziki Lady Gaga, Jada Pinkett Smith na Jennifer Lopez lakini pamoja na mgeni ambaye hakutarajiwa hata kidogo Michelle Obama mke wa rais wa zamani Barrack Obama  \n Tuzo iliyowastajabisha wengi ni ile ya wanamziki chipkizi, aliyonyakua muimbaji muingereza Dua Lipa akiwabwaga .H.E.R na Chole x Halle miongoni mwa wengine kutokana na kibao chake New Rules. \n Kati ya wanawake waliong’ara ni Cardi B aliyejipatia Tuzo ya album bora muziki wa rap – Invasion of Privacy na kuwa mwanamke wa kwanza kushinda kwenye kitengo hicho cha Grammy.  \n Mwanadada chipikizi .H.E.R hakuachwa nyuma kwa kuwa alijipati tuzo ya album bora ya R&B. Ikumbukwe kuwa msanii huyu alijiunga na label ya RCA wakati akiwa mwenye umri wa 14 ingawa sasa anaumri wa miaka 21.  \n Kandrick Lamar alinyakuwa tuzo ya onyesho bora zaidi kutokana na Kings Dead , huku ile ya wimbo poa zaidi wa rap ikimwendea Aubrey Graham na Daveon Jackson na wimbo wao mwengine Gods Plan.  \n Kabla ya Tamasha hilo la Jumapili LA Grammy wanamuziki wa Hip Hop mara nyingi hawakupata tuzo za juu ingawa muziki wa rap umekuwa ukiwika katika nyanja muziki hapa Marekani  \n Ni album mbili tu zawasani wa hip hop walizoweza kupata tuzo ya juu; Lauryn Hills mwaka 1999 ikiwa ni miaka 20 iliyopita na Outkast na wimbo wa Speaker Box the love below 2004.  \n Basi ni ushindi mkubwa kwa The American kunyakua nafasi hiyo ya juu mwaka huu na Cardi B imeinua hadhi ya wanamuziki wenye asili ya kiafrika. .  \n Imetayarishwa na Mwandishi wetu, Washington, DC. ##
Waziri wa Kilimo cha Umwagiliaji wa Sudan Yasser Abbas amesema kwamba Misri, Ethiopia na Sudan zinakaribia kutanzua tofauti zao juu ya utumiaji na usimamizi wa bwawa la kuzalisha umeme linalojengwa na Ethiopia. \n\nTangazo hilo limetolewa baada ya mawaziri wa nchi hizo tatu kukutana mjini Khartoum mwishoni mwa wiki. \n Hofu ya Misri \n Misri ilikuwa na wasiwasi kwamba mradi wa Grand Ethiopia Renaissance Dam, GERD, unaojengwa wakati huu karibu na mpaka kati ya Ethiopia na Sudan, kwenye mto wa Blue Nile, utapunguza maji ambayo tayari yamepungua sana katika mto Nile inayotegemea sana. \n Na kwa muda wa miezi kadhaa hivi karibuni nchi hizi tatu zimekuwa zikikutana kujaribu kufikia makubaliano juu ya matumizi ya bwawa hilo. \n Waziri huyo aliwaambia waandishi wa habari Jumapili baada ya kukutana na mawaziri wenzake kutoka Misri na Ethopia kwamba mapendekezo yamewasilishwa na mataifa hayo matatu kuhusu kujaza bwawa na usimamizi wake na hapo mawazo yalikuwa yanakaribiana. \n Habari nyeti za kiufundi \n Abbas amesema : “Kulikuwepo na habari muhimu na nyeti za kiufundi tulizobadilishana na kupelekea kuongezeka ushirikiano kati ya nchi zetu tatu. Hili ilikuwa ni pamoja na kueleza maana halisi ya ukame na ukame unaodumu. Kulikuwepo na makubaliano juu ya kuchukua misimamo hii mipya. Kila nchi inakamilisha utafiti wake tayari kwa kuwasilisha katika mkutano ujao wa Addis Ababa Januari 2-3, 2020. \n Hapo mwezi Novemba mawaziri wa mambo ya nchi za nje wa Ethopia, Misri na Sudan walikubaliana kufanya kazi pamoja kutanzua ugomvi wao juu ya bwawa litakalo gharimu dola bilioni 4 ifikapo Januari 15, 2020, baada ya kukutana na Waziri wa Fedha wa Marekani Steven Mauchin na Rais wa Benki kuu ya Dunia David Malpass mjini Washington. \n Mawaziri hao watakutana tena hapa Washington mwisho wa Disemba na mkutano wa tatu utakaofanyika Januari 13, ambapo watakamilisha makubaliano ya kutanzua kabisa mvutano uliopo kati yao. \n Serikali ya Marekani yawapatanisha \n Serikali ya Marekani ilizialika pande hizo tatu baada ya Misiri kutoa wito wa kuwepo na mpatanishi kutoka nje ikisema mkutano wa pande tatu umeshindwa kuzaa matunda. Ethopia awali ilipinga wazo hilo ikidai Misri inajaribu kukwepa utaratibu waliokuwa nao. \n Waziri Abbas alisema Jumapili walikubaliana kurudi na tafsiri ya ukame na jinsi bwawa hilo litakavyofanya kazi wakati wa kipindi cha ukame . \n Msimamo wa nchi hizo \n “Bila shaka kuna maelewano mazuri kati ya misimamo ya nchi zetu. Kwa ujumla mawazo yanafanana, hata hivyo kuna tofauti katika baadhi ya mambo ambayo kila nchi itatafakari kabla ya mkutano wa Addis Ababa,” amesema \n Kwa upande wake Misri imesema walitaka kufikia makubaliano juu ya namna ya kujaza na kuendesha bwawa hilo jambo ambalo limezishawishi nchi zote tatu katika njia ya kuhifadhi mto huo kwa maslahi ya pamoja.. ##
Serikali ya Kenya Jumamosi ilitangaza hatua ya kuongezewa kwa muda wa katazo la kutoka nje usiku, kwa siku zingine 21 kama mojawapo ya njia za kupambana na janga la Corona baada ya kipindi cha kwanza cha katazo hilo kumalizika. \n\nRais wa nchi hiyo Uhuru Kenyatta, katika hotuba yake kwa taifa, alisema kuna umuhimu wa kuongeza muda huo, ili kupunguza athari ya kuongezeka kwa kasi kwa maambukizi ya homa hiyo hatari. \n Aidha Kenyatta alitangaza hatua zingine mpya za kukabilina na janga hilo. \n Marufuku ya usafiri - Kutoka au kuingia katika majimbo ya Nairobi, Kwale, Mombasa na Kilifi - pia iliongezwa muda kwa siku 21. \n Kenyatta alitaja majimbo ya Kwale na Mandera kama yaliyoshuhudia ongezeko kubwa la maambukizi ya Corona, lakini akaongeza kwamba kwa ujumla, hatua ambazo zimechukuliwa na serikali yake zimesaidia pakubwa kuzuia idadi ya maambukizi kupand zaidi. \n Wakati huo huo, rais huyo alikanusha ripoti zilizochapishwa na baadhi ya vyombo vya habari kwamba Kenya itatumiwa kwa majaribio ya chanjo dhidi ya ugonjwa huo. \n "Hakuna ukweli kuhusu hilo. Nijuacho ni kwamba taasisi zetu za utafiti kam vile KEMRI zinashirikiana na taasisi za kimataifa kutafuta suluhisho," alisema Kenyatta. \n "Msiamini habari za kupotosha," aliongeza. \n Hadi tulipokuwa tukitayarisha ripoti hii, Kenya ilikuwa na visa 343 vya maambukizi vilivyothibitishwa, huku watu waliokufa kutokana na ugonjwa huo wakifikia 14. \n Hata hivyo, nchi hiyo imeripoti kwamba watu 98 wamepona ugonjwa huo. Marufuku hiyo ya kutoka nje usiku, ambayo inaanza saa moja jioni, awali ilizua sintofahamu, na kupelekea makabiliano makali kati ya raia na maafisa wa kulinda usalama.. ##
Viongozi wa nchi za Afrika, Benki kuu ya Dunia (WHO) na Shirika la Fedha la Kimataifa (IMF) wametoa wito wa hatua ya dharura ya kimataifa kusaidia nchi za Afrika kukabiliana na janga la virusi vya corona. \n\nMkurugenzi Mtendaji wa IMF Kristalina Geogieva aliwambia mawaziri, maafisa wa Umoja wa Mataifa na wajumbe wengine wakati wa mkutano kupitia mawasiliano ya video Ijumaa kwamba bara la Afrika halina rasilmali na uwezo wa huduma za afya kushughulikia janga hilo. \n Mkurugenzi huyo amesema ni wajibu wa taasisi hizo kuchukuwa hatua zinazostahili kuzisaidia nchi za Afrika kukabiliana na janga hilo. \n Ameeleza kuwa bara hilo linahitaji angalau dola bilioni 114 kugharimia mahitaji yake ya dharura ya fedha.  \n Amesema bila shaka janga hilo litasababisha uchumi wa bara hilo kushuka kwa asilimia 1.25 mwaka 2020 ambacho ni kiwango kibaya kuwahi kushuhudiwa. \n Hata baada ya ahadi za msaada kutoka wafadhili wa kikanda, binafsi na msaada wa nchi kwa nchi, Afrika bado inakabiliwa na pengo kubwa la karibu dola bilioni 44, wameeleza maafisa wa mashirika ya kimataifa ya fedha. \n Mkutano huo wa “Mobilizing with Afrika” uliofanyika wakati wa mikutano ya majira ya vikao vya Benki kuu ya dunia na IMF. \n Imetayarishwa na mwandishi wetu, Washington, DC.. ##
Rais Omar al-Bashir wa Sudan Ijumaa ametangaza hali ya dharura ya taifa kwa kipindi cha mwaka moja na kuwataka waasi, wanaharakati na vyama vya upinzani kukutana na kufanya mjadala wa kitaifa. \n\nRais pia amezivunja serikali za mitaa na taifa na ataunda serikali mpya baada ya mjadala wa taifa kufanyika wakati maandamano yakiendelea nchini humo. \n "Natoa wito kwa bunge kuchelewesha mchakato wa kurekebisha katiba kwa ajili ya kufungua milango ya kuimarisha hali ya kisiasa kupitia mijadala yenye kujenga taifa na kuchukuwa hatua za kweli za kizalendo," amesema Bashir katika hotuba yake Ijumaa jioni. \n Uamuzi huo umekuja baada ya miezi miwili iliyogubikwa na maandamano yaliyosababishwa na hali mbaya ya uchumi na kuongezeka kwa bei za bidhaa, iliyopelekea kuwepo shinikizo la rais wa nchi hiyo, mwenye umri wa miaka 75, ajiuzulu. \n  \n   \n Omer Ismail, mshauri wa ngazi ya juu katika mradi wa Washington-based Enough Project, amesema kuwa Bashir ametangaza hali ya dharura ya Taifa ili aweze kutangaza sheria ya kijeshi, inayompa rais amri ya kufanya maamuzi binafsi. \n "Hakuna bunge, hakuna baraza la mawaziri. Yeye anaamri zote mikononi mwake. Anaweza kuamrisha jeshi kuwepo barabarani, vifaru na kikosi chochote cha jeshi," amesema Ismail. \n "Vyombo vya usalama vinauhuru kuwakamata watu, kuwaweka kizuizini, kuingia majumbani mwao, kumsimamisha na kumpekuwa mtu yeyote wakati wowote." \n Nchini Sudan kumekuwa na maandamano yaliyodumu tangu Disemba 19, wakati serikali ilipopandisha bei ya mkate. \n Tangu wakati huo, maandamano yameongezeka na kuwepo na vurugu kati ya polisi wa kukabiliana na ghasia na waandamanaji. \n Maandamano sasa yamegeuka na kuwa ya kutaka rais Omar Al-Bashir kuondoka madarakani. \n Serikali ya Sudan ilisema hivi karibuni watu 31 walikufa kufuatia maandamano hayo, lakini wachunguzi wa kimataifa wa haki za kibinadamu wanasema watu 51 wameuawa. \n Sudan inapanga kuandaa uchaguzi mkuu mwaka ujao 2020, na rais wa sasa Omar Al-Bashir ambaye ametawala nchi hiyo tangu mwaka 1993 baada ya mapinduzi ya kijeshi, alikuwa hapo awali ametangaza kuwania mhula wa tatu.. ##
Baraza la Wawakilishi Jumatano usiku limemkuta na makosa Rais Donald Trump kwa kutumia madaraka yake vibaya kwa kujinufaisha yeye mwenyewe na pia kuzuia juhudi za bunge kuchunguza vitendo vyake. \n\nKatika kura ambapo kila upande wa chama uliegemea upande wake, Baraza la Wawakilishi linalodhibitiwa na Wademokrat lilipitisha vifungu viwili vya kumshtaki Trump, Mrepublikan, na hivyo kufanya awe rais wa tatu wa Marekani kufunguliwa mashtaka katika historia ya miaka 243 ya nchi hii. \n Trump ambaye amekejeli tuhuma za mashtaka yaliyo funguliwa kumuondoa madarakani na kuwashambulia Wademokrat kwa kushinikiza hilo, hivi sasa kuna uwezekano wakukabiliwa na kesi mwezi Januari 2020, katika Baraza la Seneti. \n Lakini Warepublikan waliowengi katika Baraza la Seneti inatarajiwa zaidi kutomuondoa madarakani, na hivyo kuwaachia wapiga kura kuamua juu ya hatma yake Trump wakati akiomba muhula wa pili kurejea White House katika uchaguzi mkuu Novemba inayokuja. \n White House imetoa tamko mara tu baada kupigwa kura, inayosema, “Leo ndiyo kilele cha tukio la kuaibisha la kisiasa katika Baraza la Wawakilishi katika historia ya taifa letu. Imesema hatua hiyo ni “mashtaka ya uongo.” \n Tamko hilo limeongeza kusema, “Rais anayakini kuwa Baraza la Seneti litarejesha hali ya kawaida, yenye haki, na mchakato wa sheria, vyote hivyo vilipuuziwa katika mjadala wa Baraza la Wawakilishi. Yuko tayari kwa hatua zinazofuata na hana shaka kuwa atakutikana hana makosa kabisa.” \n Baraza la Wawakilishi lilijadili faida za kumfungulia Trump mashtaka ya kumuondoa madarakani kwa zaidi ya masaa sita kabla ya kupiga kura. Wawakilishi wa chama cha Demokrat waliendeleza suala la kufunguliwa mashtaka Trump. \n Walikinzana na Warepublikan, wanaosema kuwa Trump hakufanya makosa yoyote katika juhudi zake za kushinikiza kwa kipindi cha mwezi mzima Ukraine ichunguze mmoja wa mahasimu wa kisiasa wa Trump wa chama cha Demokrat katika uchaguzi wa mwaka 2020, shughuli za kampuni ya gesi yenye tija ya Makamu wa Rais Joe Biden, mtoto wake Hunter Biden, na nadharia iliyojitokeza kuwa Ukraine iliingilia kati uchaguzi mkuu wa 2016 ambao Trump alishinda, ili kuhujumu kampeni yake. \n Trump alimtaka Rais wa Ukraine Volodymyr Zelenskiy amchunguze Biden katika mazungumzo ya simu mwishoni mwa Julai wakati ambapo alikuwa amezuilia kwa muda msaada wa kijeshi uliokuwa umetolewa kwa ajili ya Kyiv wenye thamani ya Dola za Marekani milioni 391 ambao mji wa Kyiv ulikuwa unataka utumike kusaidia kupambana na waasi wa nchi hiyo waliojitenga wanaosaidiwa na Russia huko Ukraine mashariki \n Hatimaye Trump alitoa fedha hizo Septemba bila ya Zelenskiy kuanzisha uchunguzi dhidi ya Biden, hivyo Warepublikan walisema wakati wa majadiliano ndani ya Bunge kuwa ni ushahidi kwamba Trump alikuwa hajajihusisha na kitendo chochote cha kudai kufanyiwa fadhila na Ukraine kumchunguza Biden kama ni malipo ya msaada huo wa kijeshi. \n Moja ya vifungu hivyo vya kumfungulia mashtaka kilichopitishwa na Baraza hilo kilimshutumu Trump kwa kutumia vibaya madaraka yake ya urais kwa kuomba fadhila kutoka serikali ya kigeni ya Ukraine, kufanya uchunguzi ili kumsaidia katika kinyang’anyiro cha uchaguzi dhidi ya Biden, ambaye anaongoza katika kura za maoni za Wademokrat kitaifa katika uchaguzi wa kumtafuta mteule wa urais atakaye pambana na Trump mwaka 2020. \n Madai ya shtaka la pili yalisema Trump alizuia maelfu ya nyaraka zinazohusiana na Ukraine kuwasilishwa kwa wachunguzi wa Baraza la Wawakilishi waliokuwa wanamchunguza ili kufungua mshtaka ya kumuondoa madarakani na kisha aliwazuia maafisa muhimu ndani ya uongozi wake kuja kuhojiwa wakati wa wiki za majadiliano yaliyokuwa yanaendeshwa na kamati zilizokua zimedhibitiwa na Wademokrat yakijikita katika vitendo vya Trump vinavyohusiana na Ukraine.. ##
Serikali ya Kenya imeongeza muda wa kutotoka nje usiku nchi nzima kwa siku nyingine 30, amri iliyokuwa imewekwa kwa ajili ya kuzuia kuenea kwa COVID-19. \n\nWakati akilihutubia taifa kutoka ikulu ya Nairobi Jumamosi, Rais Uhuru Kenyatta amesema kuwa kulegeza masharti kwa asilimia 20 huenda kutapelekea maambukizi mapya 200,000 na vifo 30,000 ifikapo Disemba. Rais, hata hivyo, amesema amri hiyo itaanza kutekelezwa kati ya saa tatu usiku hadi za kumi alfajiri kuanzia Jumapili. \n Maambukizi \n Mkuu wa nchi amesema kuwa kulegeza masharti kwa asilimia 40, kutasababisha maambukizi kufikia kileleni ifikapo Novemba na kukadiria kuwa kutakuwa na maambukizi 300,000 na vifo 40,000. \n “Wakati janga hili likienea katika mataifa mbalimbali ulimwenguni, Kenya haijaepuka hili. Hatujawahi kukabiliwa na tishio la maslahi yetu ya kitaifa kwa kiwango hiki huko nyuma,” amesema Kenyatta. \n Ameongeza kuwa : “ Familia zetu, shule zetu, maisha yetu, jinsi tunavyo abudu, uchumi wetu, biashara zetu, wafanyakazi wetu, kila raia wa Kenya anakabiliwa na hatari ya ugonjwa huu wa COVID-19 usioonekana, adui asiyerudi nyuma.” \n Imetayarishwa na mwandishi wetu, Nairobi.. ##
Bofya hapa chini ugunduwe apps mbalimbali za Sauti ya Amerika (VOA) na kurasa mbalimbali za simu. App ya VOA haitakuwapo tena baada ya Januari 15, 2020 \n\nhttps://apps.apple.com/us/app/voa-news-english/id1414561730?ls=1 \n https://play.google.com/store/apps/details?id=com.voanews.voaenus. ##
Madaktari nchini Kenya wanakabiliana na uhaba mkubwa katika kitengo cha wagonjwa mahututi (ICU) katika kipindi hiki cha mlipuko wa virusi vya corona.  \n\nNchi inajitahidi kudhibiti janga la Covid 19 kwa kununua vifaa kwa ajili ya ICU, hasa mashine za kusaidia kupumua ambazo zinahitajika sana katika kesi nyingi za wagonjwa wenye matatizo ya kiafya.  \n Madaktari nchini Kenya hivi wanaangalia ujuzi wa wenzao walioko nje ya nchi ili kujitayarisha vyema na janga hili. \n kabla ya virusi vya corona kuingia nchini ambavyo vinasababisha Covid 19, Dr. Wangari Waweru-Siika kwa miaka kadhaa amekuwa akifanya kazi kujibu maswali magumu kuhusu maisha na vifo ambavyo hivi sasa dunia inaulizia katika ya janga hili: ambapo mgonjwa gani sasa anapewa kitanda ICU na mashine ya kumsaidia kupumua na vifaa vingine vya kuokoa maisha nayupi asipatiwe vifaa hivyo. \n Waweru-siika ni daktari bingwa na profes katika Hospitali ya Chuoo Kikuu cha Aga Khan mjini Nairobi, amekuwa mstari wa mbele kuweka miundo ya kimaadili kwa ajili ya huduma kwa wagonjwa mahututi nchini Kenya. \n "Unahitaji kuwa na mfumno wa wazi ambao ni tofauti na ule wa kawaida linapokuja suala na Covid. Kuna baadhi ya wagonjwa ambao katika baadhi ya taasisi kote duniani, kama wakipata Covid, hawalazwi ICU kwasababu nafasi yao ya kunusurika ni ndogo," anasema Dr. Waweru-siika. \n Kenya ina kesi takriban 180 zilizothibitishwa za virusi vya corona. Watu sita wamefariki, kwa mujibu wa takwimu za karibuni kutoka chuo kikuu cha Johns Hopkins, ambacho kinafuatilia janga hili kote duniani. \n Miongoni kwa kesi zote za Covid-19, asilimia 14 zitahitaji mgonjwa kulazwa hospitali na kupewa msaada wa kupumua, kwa mujibu wa muongozo wa Shirika la Afya Duniani (WHO). ingawaje asilimia 5 watahitaji kulazwa kwenye kitengo cha ICU, nchi nyingi za Afrika ICU tayari hazitoshi. \n Kenya ina vitanda 158 ICU, kwa mujibu wa Kenya Healthcare Federation and Critical Care Society, ingawaje sizo ambazo zinafanya kazi. Mwezi Februari, utafiti wa chuo kikuu cha Makerere uliripoti kwamba Ugandaina vitanda 55 vya ICU. Sudan Kusini ina vitanda 24 vya ICU na mashine nne za kusaidia kupumua. \n Na si ICU zote zinatumika kikamilifu nchini Kenya. Thoms Chokwe wa chuo kikuu cha Nairobi na hospitali ya taifa ya Kenyatta anasema kwamba hata katika mahospitali makubwa ya rufaa ambayo hivi karibuni yamepanua huduma za ICU, ni sehemu ndogo tu vitanda vinaweza kkutumika kwa usalama kwasababu ya uhaba wa wafanyakazi. \n "Wakati wa janga kama hili hivi sasa, ndipo unabaini kuwa unahtiaji kwatalaamu wa ICU. Huwezi kuwapatia mafunzo ya haraka. Lazima uwaptie mafunzo kwa kipindi kirefu kijacho, na lazima wawepo kama rasilimali ili waweze kutumika inapohitajika," Chokwe anasema. \n Kwa Waweru-siika anasema ana matumaini kuwa janga la Covid 19 linatabainisha umuhimu wa kuwa na watalaamu wa kutosha katika kitengo cha ICU nchini Kenya. \n Imetayarishwa na Mwandishi wetu, Khadija Riyami, Washington, DC.. ##
Viongozi wa Afrika wamelaani pendekezo la mpango wa amani Mashariki ya Kati ulitolewa na Rais Donald Trump wa Marekani, wakisema haufuati sheria, wakichukua fursa hiyo cha Kilele cha mkutano wa viongozi kutangaza mshikamano wao na “juhudi za Wapalestina”.  \n\nMwenyekiti wa Kamisheni ya Umoja wa Afrika (AU), Moussa Faki Mahamat, amesema hayo wakati wa ufunguzi wa mkutano wa kawaida wa 33 wa kikao cha pamoja cha wakuu wa nchi na serikali ya Umoja wa Afrika, Addis Ababa, Ethiopia, Jumapili. \n Ameeleza kuwa mpango huo “unakandamiza haki za wananchi wa Palestina”- tamko lililopongezwa katika ukumbi huo wa AU nchini Ethiopia. \n Mahamat, ambaye alitumia hotuba yake hiyo kurejea mshikamano wa Afrika na juhudi za Wapalestina, alisema mpango wa Trump uliandaliwa bila kushauriana na jumuiya ya kimataifa, na kwamba unazikandamiza haki za Wapalestina. \n Wachambuzi wa masuala ya Mashariki ya Kati walieleza mpango huo uliopewa jina la makubaliano ya karne, ulikataliwa tangu mwanzoni na Wapalestina wakiungwa mkono na jumuiya ya kimataifa na mataifa jirani ya Mashariki ya Kati, Ghuba na ulimwengu wa Kiislamu. \n Pendekezo hilo la Trump liliochukuwa muda mrefu hadi kutangazwa mara moja lilikataliwa na Wapalestina, ambao wamegoma kushirikiana na uongozi wake kwa sababu ya madai yao ya kuwepo upendeleo kwa Waisraeli. \n Rais Mahmoud Abbas wa Palestina, ambaye kawaida huhudhuria mkutano wa kilele wa Umoja wa Afrika kama mgeni mwalikwa, mara hii ameshindwa kuhudhuria, huku maafisa wa serikali yake wakisema anaelekea Umoja wa Mataifa kulishinikiza Baraza la Usalama kuulaani mpango huo wa amani.. ##
Wafanyakazi katika Uwanja wa Ndege wa Kimataifa wa Jomo Kenyatta jijini Nairobi nchini Kenya, wamesitisha mgomo wao baada ya siku nzima ya makabiliano na maafisa wa usalama waliokuwa wanazuia maandamano. \n\nMgomo unahusu kandarasi za wafanyakazi na usalama wa kazi zao kufuatia juhudi za kuunda mkataba kati ya shirika la ndege la Kenya Airways na muungano wa wafanyakazi wa safari za ndege, shirika hilo likipangiwa kusimamia shughuli za uwanja wa JKIA. \n Kwa nini Kenya Airways? \n Kiongozi wa muungano wa wafanyakazi waliyogoma Moss Ndiema amekamatwa muda mfupi kabla ya wafanyakazi kuahirisha mgomo. \n Benjamin Okwach, ambaye ni mmoja wa wafanyakazi waliokuwa wakiandamana, amesema haya: “Huwezi kuruhusu kampuni kama Kenya Airways, ambayo inaporomoka kibiashara, kusimamia Mamlaka ya Ndege Kenya. Mamlaka ya Ndege nchini Kenya inatengeneza takriban shilingi bilioni 11 za Kenya sawa na dola milioni 110 kwa mwaka. \n "Shirika la ndege la Kenya limekuwa likipoteza shilingi bilioni 7, vipi shirika kama hilo liweze kupewa dhamana ya kusimamia mamlaka nyengine ambayo tayari inapata hasara ya shilingi bilioni 10 hadi 11 kwa mwaka. Hilo haliwezekani na hiyo ndio sababu tunapinga hilo. Kuna watu wachache, hasa wale waliokuwa ndani ya serikali, ambao wanataka kuuchukuwa uwanja wa ndege na hatuwezi kuacha hilo litokee." \n Jibu la waziri wa uchukuzi \n Lakini akijibu hoja hizo waziri wa uchukuzi James Macharia ametaja mgomo huo kuwa haramu, uhalifu wa kiuchumi na uhalifu mkubwa. \n Macharia amesema : “Haustahili kutatiza vyombo vya usalama vilivyopo hasa iwapo huna msingi wa malalamishi yako, wakati una kazi. Hakuna mtu amekosa kukulipa, hakuna aliyetishia kazi yako, halafu unagoma. Umepewa hakikisho kwamba idadi ya ajira itaongezeka, nab ado unagoma. Huu ni uovu, uhalifu wa kiuchumi na ni jambo hatuwezi kuvumilia. Ni jambo la kihalifu ndio maanda maafisa wa usalama hapa ambao wamefukuza kila aliyekuwa analeta matatizo”. \n Athari za mgomo huu \n Mgomo huo umeathiri shughuli za usafiri, ndege zikibadilisha safari na kulazimika kutua Kisumu au Mombasa, huku safari za ndege 24 kutoka Jomo Kenyatta zikiahirishwa na kuathiri safari za mamia ya wasafiri. \n Abiria Kingsley Akujimba –msafiri wa Kenya Airways ameeleza haya : “Tumepoteza pesa nyingi kwa sababu tumekosa ndege zinazopaa ndani ya nchi. Unapokosa ndege, unasahau pesa uliyokuwa unafuatilia. Ni vibaya sana, ni hasara kubwa”. \n Wakati huohuo wafanyakazi wameendelea kugoma licha ya kuwepo amri ya mahakama kuzuia mgomo huo. \n Shirika la ndege la Kenya airways linakabiliwa na hali ngumu ya kifedha na maafisa wanajaribi kutafuta mbinu za kuliondoa kutoka katika hasara kwa kulipokeza usimamizi wa uwanja wa ndege wa JKIA. \n Imetayarishwa na wandishi wetu, Kennes Bwire, Washington, DC na Hubba Abdi, Nairobi, Kenya. ##
Mfalme mpya wa Japan, Naruhito ameahidi kuwaombea wananchi waishi kwa furaha wakati akitawazwa rasmi kuchukua hatamu ya ufalme Jumatano asubuhi. \n\nKatika hafla maalum iliyofanyika katika Kasri ya Mfalme huko Tokyo, Naruhito alikubali kupokea alama za utawala wa ufalme ikiwa ni pamoja na upanga na jiwe la thamani na muhuri wa taifa pamoja na muhuri wake binafsi. \n Hotuba yake fupi mara baada ya kupokea utambulisho wa ufalme, mfalme huyo mpya amesema anaunyekevuvu na heshima kubwa kupewa madaraka hayo na kuahidi kufuata nyayo za baba yake, Akihito, aliyeachia madaraka siku moja kabla.  Mke wa mfalme, Malkia Masako, alikuwa pembeni yake wakati akitoa hotuba hiyo, lakini alikuwa amezuiliwa kuhudhuria sehemu ya kwanza ya tafrija kutokana na utamaduni wa muda mrefu ambao unaruhusu wanaume tu katika familia ya kifalme kuhudhuria. \n Naruhito anakuwa mfalme wa Japan wa 126 baada ya saa sita usiku Jumatano. \n Mfalme Emeritus Akihito mwenye umri wa miaka 85, mara ya kwanza alitangaza mpango wa kuachia madaraka mwaka 2016, akieleza wasiwasi wake juu ya umri aliofikia na changamoto za kiafya katika kutekeleza majukumu yake.  \n Mfalme huyo wa Japan aliyeachia madaraka aliingia kutawala Januari 1989 baada ya kifo cha baba yake, ambaye ni Mfalme wa kipindi cha Vita Dunia II Hirohito, ni wa kwanza kuachia madaraka katika kipindi cha miaka 200.. ##
Viongozi wa dunia ambao wanashiriki katika masuala muhimu ya siasa za kikanda zenye umaarufu zaidi ni kati ya wale waliopangiwa kuzungumza siku ya kwanza (Jumanne) ya Mkutano wa Baraza Kuu la Umoja wa Mataifa huko New York. \n\nBaada ya hotuba ya ufunguzi ya Katibu Mkuu wa UN Antonio Guterres, wale waliokusanyika katika mkutano huu wa kila mwaka watapata taarifa kutoka katika kikundi watakacho kuwemo Rais wa Marekani Donald Trump, Rais wa Uturuki Recep Tayyip Erdogan, Rais wa Korea Moon Jae-in na Rais wa Ufaransa Emmanuel Macron.  Hotuba hizo mbalimbali zinakuja siku moja baada ya mwanaharakati kijana raia wa Sweden Greta Thunberg alipopaza sauti kuwataka viongozi wa dunia wanaohudhuria kilele cha mkutano wa UN kuchukua hatua kukabiliana na mabadiliko ya hali ya hewa, akisema watu wanaathirika na kufa kutokana na kuongezeka kwa joto duniani na kuwa viongozi wote wamekuwa wanatoa matamko matupu bila ya kuchukuwa hatua yoyote. \n “Tuko mwanzo wa kuangamia kwa wanadamu na kile pekee mnachozungumzia ni fedha,” amesema Thunberg, ambaye alianzisha harakati za vijana kwa kule kususia kwake masomo siku ya Ijumaa akitaka hatua zichukuliwe dhidi ya uharibifu wa mazingira.  Msichana huyo amesema sayansi imekuwa ikiweka wazi kwa miaka 30, lakini bado viongozi hawajachukuwa hatua za kutosha.  “Viongozi mnatuangusha! Lakini vijana tayari wameanza kuelewa usaliti wenu,” Thunberg amesema katika sauti iliyokuwa imejaa hisia.” Macho ya vizazi vyote vijavyo yanawaangalia nyie. Na kama mkichagua kutuangusha, nawambia hatutawasamehe kamwe.” \n Kijana huyo mwenye umri wa miaka 16 aliwaonya marais zaidi ya 60 na mawaziri wakuu waliokusanyika katika ukumbi wa Baraza Kuu kwa ajili ya kuhudhuria mkutano huo na kuwa vijana hawatawaacha “wasiwajibishwe kwa suala hili.” Amesema wanapiga mstari hapa na hivi sasa "mabadiliko yanakuja" wapende au wasipende.  “Kizazi changu kimefeli kutekeleza majukumu yake kulinda dunia yetu,” Guterres amesema. “Hili lazima libadilike.” \n Guterres ametaka kuwepo utaratibu wa kuondoa uzalishaji wa makaa yam awe na kusimamisha kabisa ujenzi wa viwanda vipya vya kuzalisha umeme unaotokana na makaa ya mawe. \n “Hivi kweli ni busara kuendelea kujenga viwanda vya makaa yam awe ambavyo vinaangamiza mustakbali wetu?” katibu mkuu amehoji. “Je ni busara kuendelea kutoa motisha kwa uchafuzi wa hali ya hewa ambao unauwa mamilioni ya watu na hewa chafu na kuhatarisha maisha ya watu mijini duniani kote kiasi cha watu hao kuhama makazi yao.. ##
Idadi ya waliouawa katika shambulizi la kigaidi nchini Kenya imefikia 21, baada ya serikali ya Kenya kutangaza kuwa miili mingine 6 imepatikana kutoka katika kifusi kilicho kuwa katika eneo hilo. \n\nPia taarifa iliyotolewa inasema kuwa afisa polisi mmoja alifariki kutokana na majeraha wakati akipewa matibabu maalum. \n Akizungumza na vyombo vya habari Inspekta Jenerali wa Polisi nchini Kenya Joseph Boinnet ametoa taarifa hiyo Jumatano jioni. \n Amefafanua kuwa kati ya waliouwawa kuna Wakenya 16, Muingereza moja, Mmarekani mmoja na wengine wa mataifa mbalimbali. \n Hata hivyo IGP ametahadharisha vyombo vya habari kujiepusha kutoa ripoti ambazo zinaweza kuhatarisha uchunguzi ambao unaendelea baada ya shambulizi hilo. \n Mapema Jumatano asubuhi Rais Uhuru Kenyatta amesema alisema kuwa watu wenye silaha waliovamia eneo la biashara la hoteli na kuuwa watu 14, “wameuwawa” baada ya takriban masaa ishirini ya mapambano ambapo mamia ya raia waliokolewa. \n Kikundi cha Al-Qaeda chenye mafungamano na kundi la Al-Shabaab kimedai kuhusika na shambulio hilo. Kikundi hicho kimekuwa kikilenga kuishambulia Kenya tangu ilipopeleka jeshi lake nchini Somalia Octoba 2011 kupambana na kikundi hicho cha wanajihadi. \n Kwa mujibu wa Waziri wa Mambo ya Ndani wa Kenya Fred Matiangi, mtu mmoja alijiripua kwa kujitoa muhanga na watu wenye silaha walipambana na majeshi katika kurushiana risasi wakati wa shambulizi hilo katika eneo la DusitD2, ambalo lina vyumba vya hoteli 101, mgahawa na majengo ya ofisi.. ##
Mkuu wa haki za binadamu wa Umoja wa Mataifa Michelle Bachelet ametaka kuwepo mazungumzo kupunguza mvutano unaoendelea Venezuela, akisema kuwa “ mgogoro huu unaweza kwenda kombo na kushinidikana kudhibitiwa na kuleta maafa makubwa.” \n\nBachelet pia ametaka uchunguzi huru ufanyike juu ya ripoti zinazoeleza kuwa vyombo vya usalama vya Venezuela viliuwa watu 20 na kuwakamata zaidi ya waandamanaji 350 wiki hii. \n Rais wa Marekani Donald Trump amemuonya waziwazi Maduro Alhamisi kuwa “hatua zote zinazoweza kuchukuliwa ziko mezani” iwapo hapatakuwa na kukabidhiana madaraka kwa njia ya demokrasia katika nchi hiyo ya Amerika Kusini. \n Guaido, spika wa Bunge la Venezuela, alijitangaza mwenyewe kuwa rais wa muda siku moja kabla, wakati wa maandamano makubwa.  Sakata hilo katika nchi hiyo ya Amerika Kusini lilizidi kuongezeka Jumatano baada ya Rais Maduro kutangaza kuwa anasitisha mahusiano ya kidiplomasia na Marekani, akijibu tangazo la Rais Donald Trump kwamba anamtambua rasmi Guaido kuwa ni Rais wa muda wa Venezuela. \n Maduro ameamrisha kuwa wafanyakazi wote wa Ubalozi wa Marekani waondoke nchini katika kipindi cha masaa 72. Waziri wa Mambo ya Nje wa Marekani Mike Pompeo, hata hivyo, amesema Maduro hana tena madaraka ya kutoa amri hiyo.. ##
Shirika la Afya Duniani, WHO, limetangaza Jumatano, kuwa Ebola nchini Jamhuri ya Kidemokrasia ya Congo, kwenye majimbo ya Kivu kaskazini na Ituri kuwa janga la dharura ya kiafya inayohitaji kuangaziwa kimataifa. \n\nTangazo la Ebola kuwa dharura ya kimataifa sasa linafungua mlango wa misaada na juhudi zinazohitajika kukabiliana nao. Hata hivyo mwenyeiti wa kamati ya dharura Robert Steffen anatahadharisha dhidi ya kutoelewa maana halisi ya hatua hiyo.  \n Hii ni dharura ya kieneo na wala siyo tishio la ulimwengu. Hata hivyo tumebadili mtazamo kutokana na Ebola kupatikana mji wa Goma ambao ni kiingilio cha kimataifa licha ya kuwa hakuna visa vipya viivyoripotiwa, amesema \n Jumapili iliopita kesi ya kwanza ya Ebola ilitangazwa Goma, mji wenye wakazi takriban milioni 2 na tangu wakati huo mchungaji alieambukizwa tayari amekufa. \n Steffen amesema kuwa kuzuka kwa maambukizi mapya mjini Beni ambapo huko nyuma ilikuwa kitovu cha ugonjwa huo, pamoja na kuuwawa kwa wahudumu wawili wa Ebola ni baadhi ya mambo yaliopelekea uamuzi wa kamati yake. \n Mratibu mkuu wa WHO Tedros Adhanom Ghebreyesus anasema kuwa bado kuna hatari kubwa ya kuenea kwa maambukizi nchini humo kinyume na kuenea kwenye mataifa ya kieneo. \n Ameongeza kusema kuwa licha ya kamati kutagaza janga hilo kuwa la kimataifa, WHO halijatoa makataa yoyote ya kusafiri au kufanya biashara.  \n Hatua hio huenda ikahujumu vita dhidi ya Ebola. Kufunga mipaka kutaathiri maisha ya watu wengi wanaovuka kila siku kutokana na sababu mbali mbali kama vile biashara, kutembela jamii na kutafuta elimu.  \n Tangu mlipuko wa Ebola ulipotangazwa Agosti mosi mwaka 2018, WHO linasema kumekuwa na zaidi ya visa 2,500 pamoja na vifo 1,670. \n Huu ndiyo mlipiko wa nne katika kipindi cha miongo minne nchini DRC. Mlipuko wa sasa umeorodheshwa kuwa wa pili kwa ukubwa baada ya ule wa Afrika Magharibi wa 2014, uliouwa zaidi ya watu 11,300. \n WHO limeonya kuwa ukosefu wa usalama kwenye majimbo ya Kivu kaskazini na Ituri pamoja na misaada midogo ya kifedha ya kimataifa kuwa maswala yanayohujumu juhudi za kuangamiza ugonjwa huo. \n Imetayarishwa na mwandishi wetu, Washington, DC.. ##
Rais Vladimir Putin wa Rashia ametangaza nia ya kuimarisha ushirikiano kati ya nchi yake na bara la Afrika kwa kugharimia miradi ya kijeshi na kiuchumi.  \n\nPutin amesema hayo wakati alipokuwa akifunguwa mkutano wa kwanza wa viongozi kati ya nchi yake na nchi za Afrika. \n Msemaji wa Kremlin Dmitry Peskov amsema kwamba Putin alipendekeza pia kuwa mpatanishi kati ya Ethopia na Misri kuhusu mzozo wa ujenzi wa bwawa kubwa barani Afrika katika mto Nile alipokutana na Rais Abdel Fatahh al Sisi na Waziri Mkuu wa Ethopia Abiy Ahed katika vikao mbali mbali. \n Hata hivyo nchi hizo mbili zenye mvutano hazijaeleza msimamo wao kuhusu usuluhishi huo. \n Mkutano huo uliofanyika katika mji wa mapumziko wa Sochi ulioko bahari ya Black Sea umehudhuriwa na viongozi kutoka nchi 54 za Afrika na zaidi ya wafanyabiashara 3000 wa Russia na Afrika. \n Kando ya ukumbi wa mkutano kulikuwepo na maonyesho ya silaha na vyombo vya kijeshi vya Rashia yaliyokuwa na lengo la kushawishi nchi za Afrika kununua silaha za nchi hiyo. \n Imetayarishwa na mwandishi wetu, Washington, DC.. ##
Kampuni ya ndege Ulaya Airbus imesema Jumatano sekta ya usafiri wa anga iko katika mgogoro mkubwa kutokana na janga la virusi vya corona na itachukuwa muda kuweza kujenga imani ya watu kutumia usafiri wa ndege. \n\nUsafiri wa ndege umepungua kwa kiwango kikubwa kutokana na mkusanyiko wa katazo la kusafiri na watu kuamua kubakia nyumbani ili kuzuia kuenea kwa virusi hivyo. \n Airbus \n Kampuni ya Airbus imetangaza matokeo ya robo ya kwanza ya biashara yake, ikisema imepoteza dola za Marekani milioni 522 wakati ikiwasimamisha kazi maelfu ya wafanyakazi na kuweza kuuza ndege chache zaidi 40 ukilinganisha na kipindi kama hiki mwaka 2019. \n Ujerumani \n Viwanda ni sekta nyingine ambayo serikali nyingi zinaangalia wakati zikianza kuondoa masharti ya kibiashara ili kuwarudisha watu makazini na kuanza tena shughuli za kiuchumi zilizokuwa zimesimama. \n Kampuni za magari kadhaa Ujerumani zimeanza tena uzalishaji lakini kwa kuweka masharti ya wafanyakazi kutokukaribiana. \n Nchi hiyo imeanza kuondoa baadhi ya masharti mengine ya dharura yaliyowekwa katika amri ya kutotoka nje, ikiwemo kufungua maduka, lakini kuanzia Jumatano watu wanalazimika kuvaa maski usoni kuingia madukani. \n “Sote inatulazimu kuwa waangalifu kwamba hili la kurejea kwa shughuli za uchumi halipelekei kuwa na maambukizi zaidi,” amesema Lothar Wieler, rais wa Taasisi ya Berlin Robert Koch. \n Korea Kusini \n Korea Kusini inawataka watu kuvaa maski wanaposafiri kwa likizo ndefu wikiendi ili kuendeleza yale yaliyofikiwa nchini katika kuzuia kuenea kwa virusi hivyo. \n Maafisa wa afya wameripoti maambukizi mapya tisa nchini Korea Kusini Jumatano, imefanya idadi ya waliopimwa na kuthibitishwa kuwa na maambukizi kufikia jumla ya watu 10,761. \n Japan \n Waziri Mkuu wa Japan Shinzo Abe ametoa tamko rasmi la utatanishi juu ya michezo ya Tokyo Olympics, ambalo waandaaji wameahirisha kwa mwaka mmoja baada ya kugundua hakuna njia salama ya michezo hiyo kufanyika kuanzia Julai. \n “Michezo ya Olympic lazima ifanyike katika namna ambayo itaonyesha kuwa ulimwengu umeshinda vita vyake dhidi ya janga la virusi vya corona,” Abe ameliambia bunge.  \n Kauli yake imekuja siku moja baada ya mkuu wa Jumuia ya Madaktari ya Japan iliposema itakuwa vigumu kwa Japan kuwa mwenyeji wa Olympic mpaka pale itapopatikana chanjo na kutolewa kwa umma.. ##
Mahojiano ya hadhara yakumchunguza Rais Donald Trump na juhudi zake za kuishinikiza Ukraine kumchunguza mmoja wa wapinzani wake wa chama cha Demokrat aliyekabiliana naye katika uchaguzi wa mwaka 2020 yataanza wiki ijayo, mwenyekiti wa kamati ya usalama ya Baraza la Wawakilishi Adam Schiff amesema Jumatano. \n\nBaada ya wiki kadhaa za mahojiano yaliyofanyika faragha, Schiff amesema Wamarekani watapata nafasi ya “kuyapima madai hayo” dhidi ya Trump. \n “Sehemu kubwa ya ushahidi haupingiki,” amesema Schiff. \n Amepinga kuwa madai ya msingi yanayo mkabili Trump “anapojaribu kuifanya Ukraine ichunguze makosa ya hasimu wa kisiasa,” aliyekuwa Makamu wa Rais Joe Biden, mmoja wa viongozi kati ya kundi la Wademokrat wanaojaribu kushinda uteuzi wa nafasi ya urais wa chama chao ili waweze kukabiliana na Trump uchaguzi wa mwaka 2020. \n Schiff alisema jopo la kamati ya usalama litasikiliza maelezo kutoka kwa Bill Taylor, mwanadiplomasia wa ngazi ya juu wa Marekani nchini Ukraine, na Naibu Waziri wa Mambo ya Nje George Kent wakati mahojiano hayo yatakapofanyika Jumatano ijayo. \n Wawikilishi wa Chama cha Republikan wamekosoa jinsi Wademokrat waliowengi wanavyoendesha uchunguzi wa kumuondoa Trump madarakani, wakisema mchakato huo umekuwa wa siri na kuwa Warepublikan hawapewi fursa sawa kushiriki katika mchakato huo. \n Lakini Wademokrat wanasema Wawakilishi wa chama cha Republikan na wasaidizi wao wamepewa nafasi sawa kuwahoji mashahidi.. ##
Waziri mkuu wa New Zealand, Jacinda Arden, alitangaza Alhamisi kwamba utawala wake utapiga marufuku silaha zote zinazofanana na zile za kijeshi, ikiwa ni pamoja na bunduki rashasha, kufuatia mashambulizi yaliyopelekea vifo vya watu 50 Ijumaa wiki jana. \n\nAkizungumza katika kikao na waandishi wa habari mjini Wellington, Arden alisema mswada wa kupiga marufuku silaha zinazofanana na zile zilizotumika katika mashambulizi hayo mjini Christchurch utawasilishwa bungeni haraka kama hatua ya dharura. \n Wabunge walisema Jumatatu kwamba wataunga mkono hatua hiyo. \n Haya yalijiri huku rais wa Uturuki Recep Tayyip Erdogan akisema kwamba Ukristo haufai kulaumiwa kwa mauaji hayo yaliyotekelezwa wiki jana katika misikiti miwili tofauti. \n Erdogan alisema mshambuliaji huyo si tofauti na magaidi wa Islamic State. \n Katika Makala ya maoni binafsi yaliyochapisha kwenye gazeti la The Washington Post, mwanasiasa huyo ambaye ni muumini wa dini ya Kiislamu, alipinga vikali dhana kwamba mshambuliaji huyo alikuwa anafuata mafunzo ya dini ya Kikristo. Alisema kilichotokea nchini New Zealand kilisababishwa na chuki na kukosa ufahamu. \n Mamlaka nchini New Zealand zimesema kwamba Brenton Tarrant, ambaye anashukiwa kutekeleza mashambulizi hayo, huenda alifuatilia kwa karibu vita vya kiitikadi, ambavyo vina historia ndefu kati ya Uislamu na Ukristo. \n Erdogan alizitaka nchi za magharibi kukemea ubaguzi wa kila aina na chuki ambayo imeongezeka katika maeneo mbalimbali ulimwenguni katika miaka ya karibuni.. ##
Kampuni inayorusha habari Netflix imeondosha kutoka katika huduma zake nchini Saudi Arabia sehemu ya onyesho la vichekesho ambalo linamkosoa Prince wa Saudia Mohammed bin Salman. \n\nKipindi hicho kinacho julikana kwa jina la “Patriot Act with Hasan Minhaj” kimeendelea kuonyeshwa katika matangazo yanayo rushwa Marekani tangu Octoba, na kiliondolewa katika matangazo ya kampuni hiyo nchini Saudi Arabia wiki iliyopita. \n “Tunaunga mkono kwa nguvu zote uhuru wa kazi za wasanii na tuliondosha oneysho hili katika matangazo yanayorushwa Saudi Arabia baada ya kupokea ombi la kisheria likitutaka tusitishe – na kufuata sheria za nchi hiyo,” Netflix imesema katika tamko lake. \n Jarida la Financial Times limeripoti kuwa Tume ya Mawasiliano na Habari ya Saudi Arabia ili fungua malalamiko juu ya kipindi hicho cha vichekesho. \n Minhaj ambaye huendesha kipindi hicho katika onyesho hilo la kila siku ambalo ni maarufu kwenye Netflix na amekuwa muandaaji wa hafla ya chakula cha usiku kwa waadishi wa habari wanaoripoti kutoka White House kabla ya kuanzisha kipindi chake mwenyewe mwaka 2018, amekuwa akijadili shutuma kadhaa dhidi ya Saudi Arabia na Prince Mohammed. \n Hizi ni pamoja na tuhuma za mauaji ya Octoba ya mwandishi wa gazeti la Washington Post Jamal Khashoggi kwenye ubalozi mdogo wa Saudia, Istanbul, Uturuki. \n Saudi Arabia ilitoa maelezo mbalimbali juu ya kifo cha Khashoggi kabla ya kukiri kuwa aliuwawa ndani ya ubalozi huo, lakini wakidai kuwa hilo lilifanywa na wahuni na wala halikuamrishwa na Prince mwenyewe.. ##
Rais John Magufuli amesema kusitishwa kwa ujenzi wa bandari ya Bagamoyo kunatokana na masharti magumu yaliyomo katika muundo wa mkataba baina ya Tanzania na mwekezaji. \n\nMwaka 2013, Tanzania ilisaini muundo wa mkataba na kampuni ya China Merchant Holdings International, mwendeshaji mkubwa kuliko wote wa bandari ya China, kujenga bandari na zoni maalum ya kibiashara ambayo inalengo la kuibadilisha nchi hiyo ya Afrika Mashariki kuwa ni kituo cha biashara cha kieneo na usafirishaji. \n Jiwe la msingi la ujenzi wa bandari hiyo liliwekwa na Rais mstaafu Jakaya Kikwete mwaka 2015 na ulitarajiwa kugharimu dola za Marekani bilioni 10. \n Vyanzo vya habari vimesema kuwa kama Bandari hiyo ingejengwa ingekuwa kubwa zaidi Afrika Mashariki ikiwa na ekari 3,000 na viwanda 190. \n Akizungumza Ijumaa kwenye mkutano wa Baraza la Taifa la Biashara (TNBC) uliowashirikisha wafanyabishara kutoka wilaya 139 nchini, Rais Magufuli alisema “kwenye mkataba wa ujenzi wa bandari hiyo kulikuwa na vipengele vya ovyo”. \n Alisema moja ya masharti hayo ni kutojengwa wala kuendelezwa kwa bandari yoyote kuanzia eneo la Tanga hadi Mtwara. \n “Yaani kwenye eneo lote kuanzia Tanga hadi Mtwara kusijengwe bandari yoyote. Bandari ya Kilwa tusiiendeleze, Bandari ya Mtwara ambayo itawezesha mikoa ya kusini kupokea mafuta badala yake Dar es Salaam kisha yarudi huko, hatutakiwi kuiendeleza, Barabara kutoka Mtwara hadi Bamba Bay ambayo itatuwezesha kusafirisha mizigo hadi Msumbiji tusiijenge," alisema Rais Magufuli. \n Alisema sharti jingine ni Mamlaka ya Mapato Tanzania (TRA) kutotakiwa kwenda kukusanya ushuru wala kodi katika eneo lile na walitaka wapewe hakikisho la miaka 33. \n Pia alisema wawekezaji hao wangeweza kumiliki ardhi kwa hati ya miaka 99 pamoja na kutoruhusiwa kuulizwa nani anamiliki eneo hilo. \n Rais Magufuli alisema sharti lingine ni gharama zitakazotumiwa na mwekezaji huyo katika ujenzi wa bandari hiyo zinatakiwa zirejeshwe. \n Kutokana na kutokubaliana na masharti hayo, serikali ya Tanzania imewaandikia rasmi waendeshaji wa bandari ya China juu ya kupinga masharti hayo, Deusdedit Kakoko, Mkurugenzi Mkuu wa Shirika la Bandari Tanzania aliliambia shirika la habari la Uingereza Reuters hivi karibuni. \n “Tunasubiri waanze mazungumzo mapya. Wakati wakiwa tayari, sisi tutaanza mazungumzo.”. ##
Idadi ya watu waliokufa kutokana na mvua kubwa zilizosababisha mafuriko Kusini mwa Malawi imefikia watu 28. \n\nTaarifa ya Wizara ya Mambo ya Ndani ya nchi hiyo iliyotolewa Jumamosi imesema kuwa wakati huohuo idadi ya walioathirika inakadiriwa kuongezeka mara dufu. \n Msemaji wa Wizara hiyo anayehusika na udhibiti wa maafa Chipiliro Khamula, amesema watu 124 wamejeruhiwa huku takribani wengine zaidi ya 200,000 wamelazimika kuhama makazi yao katika jumla ya wilaya 14. \n Wakati huohuo Rais wa Malawi, Arthur Peter Mutharika ametangaza tukio hilo kuwajanga la kitaifa baada ya dhoruba kali kusababisha kuta za mito kubomoka na mafuriko kufunika vijiji hivyo. \n Katika maeneo hayo umeme umekatika na huduma ya maji inakosekana. \n Rais Mutharika ameelekeza misaada ya dharura kuelekezwa katika maeneo hayo yaliyoathirika kuratibiwa kwa haraka ikiwemo na kulitaka Jeshi la Malawi kusaidia katika zoezi la uokozi. \n Dhoruba kama hiyo pia imesababisha mafuriko katika baadhi ya mikoa nchini Msumbiji. \n Imetayarishwa na Mwandishi wetu, Washington, DC.. ##
Waziri wa Mambo ya Nje wa Marekani Mike Pompeo amewasili mjini Kabul Jumatatu ikiwa ni ile ziara iliyokuwa haijatangazwa ya juhudi za kusuluhisha mgogoro wa kisiasa kati ya Rais Ashraf Ghani na hasimu wake Abdullah Abdullah. \n\nMgogoro huo umekuwa ukitishia kuharibika kwa makubaliano yaliyo sainiwa kati ya Marekani na Kikundi cha Taliban mwezi Februari. \n Ghani na Abdullah walijitangaza kuwa marais wan chi hiyo baada ya uchaguzi uliokuwa na mvutano. \n Ziara hiyo, imekuja wakati viongozi wa ulimwengu wamepunguza safari za nje kwa sababu ya janga la kimataifa la maambukizi ya virusi vya corona, na wakati msimamizi anayewakilisha mazungumzo kwa niaba ya uongozi wa Rais Trump nchini Afghanistan Zalmay Khalilzad amekuwa mjini Kabul kwa wiki kadhaa akijaribu kusaidia kumaliza matatizo hayo ya kisiasa, anaendelea kujadili kiini cha mgogoro huo na pande zote husika. \n “Tunachotaka ni Rais Ghani na mtendaji mkuu wa zamani Abdullah wafikie makubaliano ya namna ya kuunda serikali ya pamoja inayokubalika na pande zote,” afisa mwandamizi wa Wizara ya Mambo ya Nje ya Marekani amewaambia waandishi wa habari. \n “Pande zote zinatambua kuwa kuna mpasuko. Tuangalie kama wataweza kufikia suluhu leo.” \n Wakati huohuo baada ya wiki kadhaa za kutoelewana, serikali ya Afghan na Kikundi cha Taliban walifanya mazungumzo ya moja kwa moja Jumapili wakitumia mtandao wa video wa Skype kujadili suala la kuachiwa kwa wafungwa. \n Mkutano huo wa kifundi uliochukuwa zaidi ya masaa mawili leo ulikuwa muhimu sana, makini na wa kina. Nashukuru pande zote husika katika mazungumzo hayo. Kila mtu anaelewa vilivyo tishio la virusi vya corona linalofanya kuachiwa kwao kuwa ni jambo la dharura,” amesema Khalilzad katika ujumbe wake wa Twitter, mwakilishi maalum wa Marekani katika suluhu ya Afghanistan. \n Suala la kuachiwa kwa wafungwa takriban 5000 kwa kubadilishana na takriban wafanyakazi wa usalama wa Afghanistan 1000 limekuwa likuzuia kuanza kwa mazungumzo kati ya Taliban na vikundi vingine vya Afghanistan ambavyo ilikuwa uanze Machi 10 kwa mujibu wa makubaliano yaliyo sainiwa kati ya Marekani na Kikundi cha Taliban huko Doha mwezi Februari.. ##
Idara ya ulinzi wa makombora ya Marekani ilieleza kombora aina ya Arrow-3 lina uwezo wa kufika umbali mkubwa. Wakati huo huo Waziri Mkuu wa israel, Benjamin Netanyahu alisema "Maadui zetu wafahamu kwamba tunaweza kukabiliana nao kwa njia zote za ulinzi na mapigano" \n\nMaafisa wa Marekani na Israel walisema majaribio ya mfumo wa pamoja ya makombora ya ulinzi huko Alaska yamefanikiwa. Waziri Mkuu wa Israel, Benjamin Netanyahu alisema Jumapili majaribio ya makombora aina ya Arrow-3 yanaipa nchi yake uwezo wa kuchukua hatua dhidi ya makombora makali yanayofyatuliwa kutoka Iran na kutoka eneo jingine lolote. \n Idara ya ulinzi wa makombora ya Marekani ilieleza kombora aina ya Arrow-3 lina uwezo wa kufika umbali mkubwa. Netanyahu alisema ufanyaji kazi wa makombora hayo ni mzuri. "Maadui zetu wafahamu kwamba tunaweza kukabiliana nao, kwa njia zote za ulinzi na mapigano". \n Idara zinazohusika na makombora ya ulinzi ya Marekani na Israel zilipanga kufanya jaribio la kwanza la Arrow-3 kwenye anga ya Alaska kati kati ya mwaka 2018 lakini waliahirisha wakisema kuwa walihitaji kuboresha mfumo huo kuwa tayari kwa shughuli kama hizo.. ##
Bolivia imetoa wito uwepo ushirikiano wa nchi tatu, utakaohusisha Brazil na Paraguay, kuzima moto unaoendelea kuteketeza kwa kasi msitu mkubwa dunani wa Amazon uliopo kati ya nchi hizo tatu.  \n\nMaafisa katika mkoa wa Santa Cruz, wanakadiria kwamba moto huo uliyoenea maeneo mbali mbali, mashariki mwa Bolivia, tayari umekwisha teketeza zaidi ya hekta 450,000. \n Jeshi la Bolivia linaendelea na juhudi za kuzima moto huo ambao umefikia sehemu ya daraja la Rio Negro, kati ya miji ya Puerto Suarez na Puerto Busch, mpakani mwa Brazil, Paraguay na Bolivia. \n Waziri katika ofisi ya Rais wa Bolivia Huan Ramon Quintana, ametoa wito wa ushirikiano kuzima moto huo huku maelfu ya mioto mingine ikiwa inaendelea kuteketeza msitu huo wa Amazon. \n Imetayarishwa na mwandishi wetu, Washington, DC.. ##
Japan imepanga kuondoa hali ya dharura mjini Tokyo na wilaya nne jirani zilizokuwa katika hali hiyo mwezi uliopita katika kilele cha mlipuko wa virusi vya corona. \n\nWaziri wa Uchumi Yasutoshi Nishimura amesema jopo maalum la virusi vya corona limeidhinisha mpango wa kuondoa amri hiyo kwa mji mkuu huo wa Japan na maeneo yanayo yazunguka baada ya idadi ya maambukizi mapya yalikuwa yameanza kupungua. \n Waziri Mkuu Shinzo Abe atatangaza rasmi kuondolewa kwa hali hiyo ya dharura Jumatatu. \n Waziri Mkuu awali alitangaza siku 30 za hali ya dharura Aprili 7 katika mji wa Tokyo na majimbo sita mengine, ikiwemo mji wa kati wa bandari wa Osaka, wakati idadi ya maambukizi ya COVID-19 yakiendelea kuongezeka. \n Abe aliendeleza hatua hiyo ya dharura nchi nzima siku chache tu kabla ya muda wa amri hiyo kumalizika, na pole pole akaanza kuiondoa kwa kadri ya hali ilivyoonekana kuwa shwari. Amri hiyo ilikuwa awali imepangwa kumalizika Mei 31. \n Japan imeripoti zaidi ya maambukizi 16,000 yaliyothibitishwa ya COVID-19 na vifo zaidi ya 800, hali ambayo imepelekea mifumo yake ya afya kuelemewa. \n Pia hali hiyo imesababisha uchumi wake kudorora na kuilazimisha kuahirisha michezo ya Olympiki ya kipindi cha joto kwa mwaka mmoja. Kura ya maoni juu ya kukubalika kwa Waziri Mkuu Abe zinaonyesha kushuka kwa sababu ya kuchelewa kwake kuchukua hatua dhidi ya janga hilo. \n Kutangazwa kwa hali ya dharura kulikuwa na ukomo wa kutotangaza amri ya kisheria ya watu kutotoka nje taifa zima, kwa sababu ya katiba ya Japan ya kipindi baada ya vita vya pili vya dunia ambayo inaipa uzito mkubwa wa upendeleo wa uhuru wa kiraia.. ##
Safi Mukundwa anajuwa maana ya kuwa kijana, unahofu na umekata tamaa. \n\nMukundwa alikuwa ana miaka minane wakati alipolazimika kujificha katikati ya miili ya maiti, na hivyo kuwa mtu pekee katika familia aliyeweza kusalimika katika mauaji ya halaiki mwaka 1994 ambayo yaliigubika Rwanda, likiwemo eneo la Kibuye, Jimbo la Magharibi, ambako ni kwao. Anakumbuka mtu ambaye alimuuwa mama na kaka yake. \n “Muuaji huyo mwanaume ndio aliyenikata miguu yangu kwa panga,” anasema Mukundwa, na majeraha yake yamefanyiwa upasuaji mara sita. Anakumbuka daktari mkarimu katika hospitali ya eneo aliyekuwa anamtibu majeraha yake na kumficha wakati mauaji ya kikabila yalipozagaa yakiwalenga zaidi watu wa kabila la Watutsi. \n Na anakumbuka alivyokuwa akimuomba Mungu wakati wote mauaji yalipokuwa yanaendelea. \n “Nilimwambia Mungu iwapo nitafanikiwa kuondoka sehemu hii nikiwa hai, nitatoa maisha yangu yote kuwasaidia watu wengine,” amesema. \n Hivi sasa akiwa na miaka 33, Mukundwa ameweza kutekeleza mazuri katika ahadi yake aliyomuahidi Mola wake kupitia taasisi isiyokuwa ya kibiashara ya Safi Life ambayo aliianzisha. Kazi ya taasisi hiyo ni kuwaelimisha, kuwajengea uwezo na kuwasaidia wanawake vijana wa Rwanda kuweza kupiga hatua katika maisha yao. \n Safi Life ilianzishwa rasmi mwaka 2012, ikakua kutokana na urafiki kati ya yule jina lake lilianzisha taasisi hiyo na Devon Ogden. \n Wanawake hawa walikuwa wanafunzi chuoni wakati Ogden, Mmarekani kutoka California, alipotembelea Rwanda wakati wa msimu wa joto mwaka 2007 na kupata fursa ya kusikia ushahidi wake kwenye Kituo cha Kumbukumbu ya Mauaji ya Kimbali Kigali. Walikutana kwa ajili ya chakula ya mchana, na Ogden ndipo alipomuuliza ni kwa namna gani ataweza kuwasaidia vijana wa Rwanda. \n Mukundwa anakumbuka “nilimtaka anisaidie mimi ili niweze kuwasaidia wengine” kwa kutoa ufadhili wa masomo kwa wale walionusurika katika mauaji ya halaiki. \n Ogden alianzisha taasisi ya kuwasaidia wasichana wa Rwanda na wanawake yenye makao yake Marekani, na Mukundwa akawa ni mkurugenzi wa taasisi ya Safi Life nchini Rwanda. Juhudi ya kwanza ya taasisi hiyo ilikuwa nikutoa ufadhili wa masomo kwa walionusurika katika mauaji ya halaiki. \n “Hivi sasa tuna wasichana wawili wako shuleni wanasoma na tayari wamewawezesha wengine 12 ambao wamemaliza chuo,” Ogden amesema katika mahojiano ya simu hivi karibuni kutoka Los Angeles, ambako anafanya kazi ya uigizaji. “Wote wanaishi nchini Rwanda wakiiendeleza nchi yao. \n Taasisi hiyo katika ukurusa wake wa Facebook( foundation’s Facebook page) inaonyesha picha za wahitimu wenye furaha waliomaliza masomo yao chuoni, akiwemo Florence, ambaye alitumia nafasi hiyo ya ufadhili wa masomo kusoma uhandisi wa madini. Ameweza kupata “kazi ya ndoto yake” akiwa ameajiriwa sasa na kampuni ya madini. \n Mwaka 2018, Safi Life ilianzisha mradi wa jamii kusaidia wanawake vijana, hususan wale ambao hawajaolewa na ni wajawazito au tayari wana watoto wadogo. \n Taasisi hiyo ilifungua kituo katika kitongoji cha Karembure mjini Kigali, na kuwakaribisha darzeni ya wanawake hao kuja kujifunza kufuma, kushona na ujuzi mwengine utakao wawezesha kutengeneza kipato. \n Mradi huo, unaoitwa Ndashoboye, ambalo ni neno la Kinyarwanda lenye maana ya “Mimi ninaweza,” ambayo pia inatoa ushauri juu ya kuendesha biashara. Kituo cha pili kilifunguliwa Januari huko Ndera, kilomita chache kutoka mjini Kigali. \n “Tunawasaidia wasichana wenye umri mdogo waliokuwa na watoto kwa kuwapa mafunzo ya ujuzi wa msingi kuwafanya wawe wanaweza kujitegemea na wanaweza kuwasimamia watoto wao wachanga” na kuishi maisha ya kuheshimika, Mukundwa anasema. “…Pia tunatoa ushauri nasaha kwao. Wengi wao wanakuja kwetu wakiwa na msongo wa mawazo uliovuka kiwango ambao na iwapo hawasaidiwa unaweza kupelekea maradhi ya akili.” \n Mimba nje ya ndoa ni kitu kisichokubalika katika jamii ya nchi hii ya Afrika ya kati yenye wakazi milioni 12.3. Wasichana masikini ndio wanaoathirika zaidi, na mimba na uzazi wa utotoni ndio aghlabu unasababisha waache masomo.. ##
Sehemu kubwa ya mji wa Kisangani mji wa tatu kwa ukubwa DRC, haina umeme tangu Alhamisi iliopita. \n\nKwa mujibu wa taarifa iliyotolewa na mamlaka ya huduma za umeme DRC, SNEL, ukosehu huo wa umeme umesababishwa na kuharibika kwa injini mbili zinazosaidia bwawa la maji la Kisangani linalozalisha umeme. \n Taarifa hizo zinasema, hivi sasa injini moja pekee ndiyo inafanya kazi. Kufuatia hali hiyo, kiwango cha nguvu za umeme kimeshuka kutoka kwenye megawati 10 hadi megawati 3 na hivyo kuilazimu mamlaka ya umeme kuanzisha mgao katika kutoa huduma hiyo. \n Wakazi wa mji wa Kisangani wanalalamika wakisema uhaba wa umeme umezorotesha shuguli nyingi kwenye viwanda, hospitali na zahanati, na imeleta hofu kubwa kwa wakazi wa Kisangani wanaotumia chakula kinachohifadhiwa kwenye jokovu. \n Makolo Kotambula, mkazi wa mji wa Kisangani ameiambia Sauti ya Amerika kwamba, moja ya athari kubwa ya mgao huo ni kuwa vyumba vya kuhifadhi maiti kwenye baadhi ya hospitali havifanyi kazi. \n Mamlaka ya umeme SNEL imesema katika taarifa yake kwamba, wakati shughuli za ukarabati wa injini zilizoharibika zikiendelea, kiwango kidogo cha umeme kinachopatikana kitapelekwa kwenye vituo muhimu, hususani hospitali na zahanati. \n Mamlaka hiyo imeahidi kuwa katika kipindi cha wiki moja, umeme utakuwa umerudi katika mji wa Kisangani. \n Wakazi wa Kisangani wanaiomba serikali kuu kununua injini mpya na kukarabati bwawa la mji wa Kisangani. \n Imetayarishwa na mwandishi wetu, Patrick Nduwimana, Washington, DC.. ##
Tangu kutangazwa kukamatwa kinara wa matukio ya ubakaji na kujeruhi wanawake mkoani Kigoma, Tanzania, inaelezwa kuwa sasa hali imerudi kuwa shwari lakini bado wakazi wangali na hofu licha ya kukamatwa kwa kinara wa matukio hayo. \n\nWanawake bado wanaa wasiwasi kwamba huenda bado kuna washirika wa uhalifu huo katika jamii ambao hawajakamatwa. \n Matukio ya ubakaji na kuwajeruhi wanawake yameripotiwa kutekelezwa na kikundi cha watu kinachojiita Teleza kwa kuvamia makazi ya wanawake wakiwa Uchi na kujipaka mafuta ya kulainishia mitambo yaliyotumika kwa lengo la kutoshikwa pindi anapotaka kukimbia baada ya kutekeleza uhalifu huo \n Shukurani Almasi na Dada yake Mayasa Almas ni miongoni mwa wanawake walionusurika katika matukio ya kikundi cha Teleza. \n Almasi akiwa anaendelea na kazi katika saluni yake mjini Kigoma, wiki hii ameieleza VOA kumbukumbu za tukio la kutaka kubakwa na kuachiwa kovu kutokana kujeruhi kichwani. \n Mayasa Almasi, Mkazi wa Mtaa wa Lusimbi, Kigoma amesema pamoja na kuongeza makomeo na kuimarisha milango kama njia ya kujikinga, bado wakazi wangali na hofu licha ya kukamatwa kwa kinara wa matukio hayo. \n Naye Diwani wa kata ya Mwanga Kusini Musa Ibrahim, eneo ambalo limeripotiwa kuwa na kesi nyingi za matukio ya teleza, anasema tangu mwaka 2012 visa vya ubakaji vilivyotekelezwa naTeleza vilisikika japo waathirika waliogopa kutoa taarifa katika vyombo vya usalama wakihofia vitisho vya wahalifu hao. \n Kuanzia mwaka 2015 matukio haya yalianza tena na kuongezeka hatua iliyowalizimu kwa kushirikiana na serikali na jeshi la polisi kulivalia njuga na kupelekea watuhumiwa kukamatwa. \n Diwani ameeleza kuwa matukio ya aina hii husukumwa zaidi na baadhi ya mienendo ya jamii isiyosawa, Ibrahim anaeleza kuwa uwepo wa vilabu vinavyouza hata Pombe haramu kama Gongo. \n Pia amesema vigenge vya wahuni vinapaswa kuchukiliwa hatua za haraka ili kuwapeusha vijana kushawishika kujiingiza katika makundi yasiyofaa na kutoa mwanya kwa wahalifu huku haya yakienda sambamba na rai ya kuimarishwa ulinzi katika maeneo ya Kigoma. \n Imetayarishwa na Mwandishi wetu, Idd Uwesu, Kigoma, Tanzania. ##
Umati wa wakazi wa Kenya Jumamosi asubuhi walijipanga kwenye mitaa ya Nairobi wakisubiri kuingia majengo ya Bunge la Kenya kuuaga mwili wa Raiswao wa zamani nchini humo, Daniel Arap Moi aliyefariki Jumanne ya Februari 4 mwaka huu akiwa na umri wa miaka 95  \n\nRais wa Kenya Uhuru Kenyatta na mkewe Margaret Kenyatta walikuwa watu wa kwanza siku ya Jumamosi kuuaga mwili wa Rais wa pili wa Kenya, Daniel Arap Moi kwenye majengo ya bunge katika mji mkuu wa Kenya, Nairobi. \n Wakati huo huo umati wa wakazi wa Kenya Jumamosi asubuhi walijipanga kwenye mitaa ya Nairobi wakisubiri kuingia majengo ya Bunge la Kenya kuuaga mwili wa Rais wao wa zamani nchini humo, Daniel Arap Moi aliyefariki Jumanne ya Februari 4 mwaka huu akiwa na umri wa miaka 95. \n Rais Kenyatta akiwa Ikulu ya Nairobi kabla ya kuelekea bungeni alitoa hotuba ya moja kwa moja kwenye televisheni akitamka maneno mazuri yaliyomsifu rais huyo wa zamani kama baba wa taifa la kenya. \n Daniel Arap Moi alihudumu kama Rais wa Kenya kutoka mwaka 1978 hadi 2002. Alichukua urais kufuatia kifo cha Rais wa kwanza wa Kenya, Jomo Kenyatta kilichotokea Agosti 22 mwaka 1978. Moi atazikwa Jumatano ya Februari 12 katika makazi yake huko Kabarak nchini Kenya.. ##
Tetemeko lenye nguvu la ardhi limeuwa watu 20 na kujeruhi zaidi ya watu 1,000 mashariki mwa Uturuki, wakati timu za waokoaji zikiendelea kutafuta walionusurika katika kifusi Jumamosi. \n\nWatu wasiopungua 30 hawajapatikana baada ya tetemeko la 6.8 katika kipimo cha Rikta kutokea Ijumaa usiku, ambako chimbuko lake lilikuwa ni katika mji mdogo wa Sivrice ulioko pembeni ya ziwa mashariki ya jimbo la Elazig. \n Mawaziri wa Mambo ya Ndani, Mazingira na Afya wa Uturuki, waliokuwa katika eneo la tukio la tetemeko, wamesema vifo vilitokea katika jimbo la Elazig na jimbo jirani la Malatya lilioko kusini magharibi.. \n Watu wasiopungua 20 walikufa na wengine 1,015 walijeruhiwa, kwa mujibu wa AFAD. \n “Hakuna mwili uliochini ya kifusi katika mji wa Malatya, lakini juhudi za kutafuta miili na uokoaji zinaendelea katika mji wa Elazig kutafuta wananchi 30,” Waziri wa Mambo ya Ndani Suleyman Soylu alieleza Ijumaa. \n Ilikuwa inatisha kwani samani zilizoko ndani ya jengo zilituangukia. Tulifanya haraka kutoka nje,” Melahat Can, 47, anayeishi jimbo la Elazig, ameliambia shirika la habari la AFP. \n Rais Recep Tayyip Erdogan amesema hatua zote zimechukuliwa kuwasaidia watu walioathirika na tetemeko hilo, ambalo lilisababisha hofu maeneo yote. \n Idara ya maafa na masuala ya dharura ya serikali ya Uturuki (AFAD) imesema tetemeko hilo lilipiga Sivrice mida ya saa 8:55 usiku (1755GMT). Uturuki iko katika ukanda ambao unapata matetemeko mara kwa mara. \n Televisheni za Uturuki zilionyesha picha za watu wakikimbia nje ya majumba kutokana na hofu na pia moto uliokuwa unawake juu ya jengo. \n Timu za waokoaji ziliendelea kuwatafuta waliokuwa wamekwama katika kifusi cha nyumba ya ghorofa tano katika Kijiji kilichoko kilomita 30 kutoka mji wa Elazig, kwa mujibu wa waandishi wa habari wa shirika la AFP. Mtu mmoja alitolewa kaiwa hai kutoka katika kifusi.. ##
Jeshi la Somalia limemuua kamanda mmoja wa kundi la Al Shabaab katika operesheni ya kijeshi, radio ya serikali ya Somalia ilitangaza siku ya Alhamisi. \n\nKamanda aliyeuawa ambaye ni maarufu kwa jina la Ahsraf Azmi Abu Hamdan, ni raia wa Nepal, ambaye alikuwa mkufunzi mwandamizi katika kundi hilo lenye msimamo mkali; wanayodai kuwa ni ya Kiislam. \n Kulingana na taarifa ya radio ya serikali ya Somalia, kamanda huyo aliuawa katika operesheni ya kijeshi iliyofanyika katika jimbo la Juba kusini mwa Somalia. \n Pia taarifa zinaeleza kuwa wapiganaji wa 3 wa al-Shabaab waliuawa katika operesheni hiyo. \n Al Shabaab imekuwa ikifanya harakati za kuindoa serikali kuu ya Somalia tangu mwaka wa 2008, ili kuweka uongozi wake wenye sheria kali za Kiislamu.. ##
Maafisa wa Uganda wanadai Rwanda imetuma jeshi lake mpakani, huku mzozo wa kidiplomasia ukiendelea kufukuta baada ya Rwanda kufunga mpaka wake. \n\nMsemaji wa polisi wa Uganda Fred Enanga, amewaambia waandishi wa habari, jijini Kampala, kwamba idadi ya maafisa wa polisi wa Uganda imeongezwa mpakani kwa usalama wa raia wa Uganda. Amesema kuwa Uganda haina sababu ya kutuma jeshi. \n Tuhuma za Rwanda dhidi ya Uganda \n Hata hivyo serikali ya Rwanda inaituhumu Uganda kwa kuhatarisha usalama wake. \n “Tunasikitiko la Uganda kuwasaidia watu wenye silaha mashariki mwa Jamhuri ya Kidemokrasia ya Congo (DRC) linalojulikana kwa jina la Rwanda National Congress of Kanyumba Nyamwasa," imesema. \n Rwanda na Uganda zimekuwa zikizozana kwa muda sasa, kila upande ukiripotiwa kuwakamata au kuwafukuza raia wa jirani yake kwa madai ya kuhatarisha usalama. \n Uhusiano wadorora \n Wachambuzi wanasema kwamba uhusiano umeendelea kudorora, kila upande ukimtuhumu mwenzake kwa kukaribisha na kuwa rafiki wa wanasiasa au makundi yanayompinga jirani yake. \n Kulingana na maafisa wa Uganda, wanajeshi wa Rwanda wameonekana Jumatatu wakipiga doria mpakani katika milima ya Mukaniga, Byumba, Buganza na karibu na mpaka wa Chanika wilayani Kisoro. \n Mzozo kati ya Rwanda na Uganda umeendelea kuongezeka baada ya Rwanda kufunga mpaka wake na Uganda, ulioko mji wa Chanika Jumatano wiki iliyopita. \n Taarifa ya awali ya Rwanda ilisema mpaka ulifungwa kwa sababu Rwanda ilikuwa ikikarabati kituo chake cha mpakani cha Gatuna.  \n Siku sita baada ya kufungwa mpaka \n Siku sita baadaye, mpaka huo umeendelea kufungwa huku waziri msaidizi wa mambo ya nje wa Rwanda Balozi Olivier Nduhungirehe akitangaza marufuku kwa raia wa Rwanda kuingia Uganda. \n “Tumewashauri raia wa Rwanda wasiingie Uganda kwa sababu hatuna uhakika juu ya usalama wao wakiwa huko. Kuna raia wengi wa Rwanda ambao wamekamatwa, kuteswa na kuzuiliwa na maafisa wa usalama wa Uganda. Hali imekuwa tete sasa ndio maana tunawazuia raia wetu kuingia huko”. \n Pia amesema kuwa magari yamezuiliwa mpakani, harufu mbaya ya bidhaa zinazooza ikiwa imeenea katika eneo hilo. \n Athari za kufungwa mpaka \n Kati ya magari yanayozuiliwa kuvuka mpaka na kuingia Rwanda, 10 ni zenye namba za usajili za Rwanda, 49 kutoka Uganda, 37 kutoka Kenya na 9 kutoka Burundi. \n Magari hayo yamebeba bidhaa kama maembe, samaki, mihogo, mafuta ya diesel na petrol miongoni mwa nyingine. \n Kampuni ya mabasi kutoka Kigali kuelekea Kampala, yamesitisha usafiri, huku serikali ya Rwanda ikisisitiza wasafiri watumie mpaka wa Kagitumba ambao mamlaka ya Kampala inasema ni safari ndefu na hasara kwa wafanyabiashara. \n Imetyarishwa na Mwandishi wetu, Kennes Bwire, VOA, Washington, DC. ##
Rais wa Nigeria Muhammadu Buhari na mpinzani wake Atiku Abubakar wanaendelea na kampeni iliyokuwa na mchuano mkali katika sehemu mbalimbali za nchi kuelekea uchaguzi wa Februari 16. \n\nBuhari, ni wa chama kinachotawala cha APC na mpinzani aliyewahi kuwa makamu Atiku Abubakar ni wa chama cha People’s democratic party – PDP. \n Uchaguzi mkuu wa Nigeria unawagombea 60 wa urais, japo nafasi yao ya kushinda ni ndogo sana. \n Mali na ushawishi wa kisiasa kati ya vyama vikuu vya kisiasa vyenye ushawishi na ushindani mkubwa ndio vigezo vikubwa katika siasa za Nigeria, nchi yenye utajiri mkubwa wa mafuta na idadi kubwa ya watu barani Afrika. \n Jumamosi, wakati wa mkutano wa kisiasa mjini Lagos, Buhari aliwaambia maelfu ya wafuasi wake kwamba ataendelea kutimiza ahadi alizotoa wakati wa uchaguzi wa mwaka 2015. \n Buhari anaendeleza ahadi ya kupambana na ufisadi, kuimarisha ukuaji wa uchumi na kuimarisha usalama. \n Serikali yake Buhari inakabiliwa na changamoto kubwa ya usalama kutoka kwa makundi ya wapiganaji wa Boko Haram na Islamic state huku hali ya umasiki ikiendelea kuongezeka. \n Wapinzani wake wanasema serikali imeshindwa kukabiliana na ufisadi na kuwalenga tu maadui wake, huku ikikosa kukabiliana na madai yanayohusu washirika wake, katika vita dhidi ya ufisadi. \n Amnesty international na watetezi wa haki za kibinadamu nao wanashutumu jeshi la Nigeria kwa ukandamizaji wa haki za kibinadamu, ikiwemo mauaji ya waandamanaji. Lakini jeshi likitetea matumizi ya nguvu. \n Imetayarishwa na Mwandishi wetu, Washington, DC. ##
Robert Mugabe Rais wa kwanza wa Zimbabwe anaacha nyuma hiba ya uongozi wake wa miaka 37 katika taifa hilo la kusini mwa Afrika. \n\nKuna baadhi wanampongeza kwa kuwa shujaa wa ukombozi na wengine walikuwa wakimshutumu kwa kuharibu uchumi wa taifa ambalo liliwahi kuwa linajitosheleza kwa chakula katika bara la Afrika. \n Mwaka 2017 naibu wake wa muda mrefu, Emmerson Mnangagwa alimlazimisha kujiuzulu na kuchukua wadhifa huo wa urais. \n Mwaka 2018, kwa mara ya kwanza katika kipindi cha miongo kadhaa, mamilioni ya Wazimbabwe walipiga kura zao katika uchaguzi ambao Mugabe hakuwemo kwenye karatasi ya kura. \n Mugabe katika uchaguzi huo alikuwa miongoni mwa wapiga kura. Lakini itakumbukwa kuwa alikuwa kiongozi mwenye maneno makali na hakukubali kustaafu kimya kimya. \n Alikuwa akitetea utendaji wake alipokuwa kiongozi wa taifa hilo la kusini mwa Afrika. \n Marehemu Robert Mugabe, rais wa zamani wa Zimbabwe alieleza: "Enzi hizo nilikuwa muda wote nikipigania turejeshwe kwenye utaratiba wa kikatiba, kurejeshwa kwenye sheria, kurejeshwa kwenye uhuru kwa ajili ya watu wentu, kwenye mazingira ambayo watu wetu wanaweza kuwa huru." \n Wazimbabwe wengi wengi wao wamezaliwa baada ya uhuru wa taifa hilo mwaka 1980, wanasema kuna ukweli katika hayo maneno. \n Alikuwa shujaa, mpiganaji ambaye alifanya kila awezalo kudai uhuru wa Zimbabwe kutoka kwa waingereza mwaka 1979. Mwanzoni kabisa, aliwasihi Wazimbabwe kufikia maridhiano baada ya miaka 15 ya vita vya wenyewe kwa wenyewe ambavyo vilipelekea kupatikana kwa uhuru wa taifa hilo. \n Pia awali alipanua mifumo ya elimu na afya, na kuifanya nchi hiyo kuwa miongoni mwa zile zinazopigiwa mfano barani Afrika. \n Uchumi wa nchi ulianguka baada ya kupitishwa kwa program mpya ya umiliki wa ardhi, na hivyo kusababisha kupanda kwa mfumuko wa bei na viwango vya juu mno vya ukosefu wa ajira. \n Lakini hata wakati alipokuwa akipiga kura yake mwaka 2018, alifurahiwa sana na watu wake, ambao walimshangilia na kumuita kuwa ni mzee wa ukoo yaani GUSHUNGO. \n Mugabe atazikwa katika makaburi ya mashujaa mjini Harare. Mugabe atakumbukwa na wazimbabwe na pia waafrika kwingineko barani humo. \n Mungu ailaze roho yake mahali panapostahili. \n Imetayarishwa na mwandishi wetu, Khadija Riyami, Washington, DC.. ##
Alionekana kiongozi wa kuigwa barani Afrika pale alipochukua madaraka lakini taswira hiyo ilitoweka mwishoni mwa utawala wake pale utawala huo ulipogeuka na kuwa wa kimabavu. \n\nRais wa zamani wa muda mrefu nchini Zimbabwe Robert Mugabe amefariki akiwa na umri wa miaka 95. Rais wa Zimbabwe Emerson Mnangagwa alitangaza kifo cha Mugabe kupitia ukurasa wake wa Twitter, akimtaja Mugabe baba wa taifa kama shujaa wa ukombozi na mtetezi wa maslahi ya Afrika katika kipindi cha uhai wake. \n Mugabe aliingia madarakani wakati wa uhuru kutoka Uingereza mwaka 1980 baada ya vita vya msituni vilipomaliza utawala wa wazungu walio wachache wakati taifa hilo likifahamika kama Rhodesia. \n Alionekana kiongozi wa kuigwa barani Afrika pale alipochukua madaraka lakini taswira hiyo ilitoweka mwishoni mwa utawala wake pale utawala huo ulipogeuka na kuwa wa kimabavu. \n Robert Mugabe alizaliwa Februari 21 mwaka 1924 huko Zvimba kusini magharibi mwa mji mkuu wa Zimbabwe wakati huo ukiitwa Salisbury na hivi sasa unajulikana kama Harare.. ##
Jamhuri ya Kidemokrasia ya Congo (DRC) imetangaza serikali ya mseto.  \n\nTangazo hilo limekuja miezi nane baada ya Rais Felix Tshisekedi kushinda uchaguzi wa urais uliokuwa umecheleweshwa kwa muda mrefu.  “Hatimaye serikali imemfikia hili la kuunda serikali,” Waziri Mkuu Sylvestre Ilunga Ilukamba amesema Jumatatu. “Rais amesaini amri ya kiutendaji na tutanza kazi mara moja.” \n Chini ya makubaliano ya serikali ya mseto, nafasi 23 zinakwenda kwa wanachama wa chama cha Tshisekedi cha Direction for Change, wakati nafasi zilizobakia 42 zitajazwa na wanachama wa chama cha Rais mstaafu Joseph Kabila, Common Front for Congo. \n Uchaguzi wa Disemba ulikosolewa kwa kuwepo dosari katika vituo vya kupiga kura, ikiwemo kukosekana karatasi za kura na mashine za kupigia kura za kielektroniki kutofanya kazi na kuchelewesha uchaguzi kuendelea hadi nyakati za usiku, na kulazimisha maafisa wa uchaguzi kufanya shughuli zao kwa kutumia tochi. \n Kikundi cha wasimamizi wa uchaguzi kilichokuwa kimeandaliwa na Kanisa Katoliki kilisema lilipokea ripoti zisizopungua 544 zikieleza kuharibika kwa mashine za kupigia kura. \n Uvunjifu wa amani pia uligubika uchaguzi, ambapo watu wanne waliuawa katika eneo la mashariki ya Kivu Kusini, ikiwa ni pamoja na askari mmoja na afisa wa uchaguzi kuuawa, kutokana na madai ya wizi wa kura. \n Uchaguzi kumtafuta mrithi wa Rais aliyekuwa anaachia madaraka Joseph Kabila, ulikuwa hapo mwanzoni umepangwa kufanyika mwaka 2016, lakini ulisitishwa baada ya Kabila kukataa kuachia madaraka mwisho wa muhula wake. Kabila alikuwa ametawala DRC tangu baba yake alipouawa mwaka 2001. Hapo awali uchaguzi ulikuwa umepangwa kufanyika Disemba 23, lakini uliahirishwa kwa kipindi cha wiki mmoja kwa sababu ya moto uliyotokea katika ghala katika mji mkuu wa Kinshasa mapema mwezi huo na kuteketeza maelfu ya mashine za kupigia kura. \n Kadhalika maafisa wa uchaguzi waliamua kuchelewesha uchaguzi kufanyika katika miji mitatu hadi mwezi Machi. Miji iliyoko mashariki ya Beni na Butembo yalikumbwa na maradhi ya Ebola. Mji uliyoko magharibi wa Yumbi ulikumbwa na ghasia za kikabila. Kitendo cha kuchelewesha upigaji kura katika maeneo hayo matatu liliwaathiri zaidi ya wapiga kura milioni moja.. ##
Masoko ya hisa ya bara la Asia yalidondoka Jumatatu katika kipindi cha kwanza cha biashara tangu Benki Kuu ya Serikali Kuu ya Marekani kutangaza kuwa inapunguza kiwango chake cha riba kwa karibia sefuri kukabiliana na janga la kimataifa la ugonjwa hatari mpya wa virusi vya corona. \n\nHisa kuu za soko la Australia S&P/ ASX 200 zimeuzwa kwa bei ya chini, na kuanguka kwa takriban asilimia 10 wakati wa kufunga mauzo hayo, wakati hisa za soko la Shanghai nchini China na hisa za Kospi Korea Kusini ziliporomoka kwa zaidi ya asilimia tatu na Hisa za Nikkei Japan zilimalizika kuuzwa kwa chini ya asilimia 2.5. \n Hisa kuu za Hang Seng huko Hong Kong ziliporomoka kwa zaidi ya asilimia 4 wakati wa mauzo jioni. \n Kuporomoka kwa hisa kuliendelea katika biashara ya asubuhi bara la Ulaya, ikiwa hisa za Uingereza FTSE na hisa za Frankfurt zote zikiuzwa kwa kiwango cha chini ya asilimia saba. \n Uchumi wa dunia umekaribia kutokua wakati Marekani na serikali nyingine ulimwenguni zimetoa amri kwa raia wake kujiwekea karantini, ikifunga mashule, migahawa, saluni, vivutio vya utalii na burudani kudhibiti kuenea kwa kirusi COVID-19, ambacho kimewaathiri zaidi ya watu 169,00 duniani na kuuwa zaidi ya watu 6,500. \n Benki Kuu ya Marekani imetangaza Jumamosi baada ya mkutano wa dharura kwamba itapunguza riba ili kufanya gharama za kukopa kuwa chini kusaidia biashara mbalimbali kuendelea ambapo janga kimataifa la corona limesababisha kudorora kwa uchumi. \n Wakati huohuo Benki kuu ya Japan imerahisisha sera yake ya kifedha kwa kuimarisha ununuzi wa sarafu katika soko la fedha na mali nyingine zilizo katika hatari ya kufilisika. \n Benki kuu ya Australia imeongeza pesa katika mfumo wake wa fedha unaopitia wakati mgumu, na kuahidi kutangaza hatua zaidi kunusuru uchumi wake. \n Viongozi wa nchi saba tajiri zaidi duniani G7, wanatarajiwa kufanya mkutano kwa njia ya video hii Jumatatu, kujadiliana jinsi ya kukabiliana na kusambaa kwa virusi vya Corona. \n Hatua zinazochukuliwa zinafanana na zile zilizochukuliwa mwongo mmoja uliopita wakati kulikuwa na mgogoro mkubwa wa kiuchumi kote duniani. \n Imetayarishwa na waandishi wetu, Washington, DC.. ##
Idadi ya watu waliopotea hadi sasa ni 40 na vifo vinajumuisha wanafunzi wawili ilieleza wizara ya habari ya Zimbabwe kupitia Twitter. Kimbunga Idai pia kimeleta madhara nchini Msumbiji na Malawi \n\nWizara ya habari nchini Zimbabwe ilisema Jumamosi watu takribani 24 wamekufa huko kusini-mashariki mwa Zimbabwe ambapo nyumba na madaraja yamesombwa na dhoruba la msimu. \n Kimbunga Idai ambacho kilisababisha mafuriko na uharibifu kwenye maeneo kadhaa nchini Msumbiji na Malawi kilipiga huko Zimbabwe siku ya Ijumaa na kusababisha umeme kukatika na mawasiliano mengine. Idadi ya vifo inathibitishwa kuwa ni 24 na vifo vingi ni kutoka eneo la Chimanimani mashariki. Idadi ya watu waliopotea hadi sasa ni 40 na vifo vinajumuisha wanafunzi wawili wizara hiyo ilieleza kupitia Twitter.  \n Wakati huo huo mbunge wa mashariki mwa wilaya ya Chimanimani, Joshua Sacco aliliambia shirika la habari la Reuters kwamba kimbunga kimesababisha mifululizo ya uharibifu inayokumbusha kimbunga Eline kilichotokea Februari mwaka 2000 ambacho kiliharibu maeneo ya kusini mwa Zimbabwe. Sacco alisema idadi ya vifo ilitarajiwa kuongezeka wakati maafisa wakiendelea kutathmini hali ya tukio. \n Eneo la Chimanimani linalopakana na Msumbiji limekuwa likiathiriwa vibaya na dhoruba linalosababisha mafuriko pamoja na kuharibu mazao, wizara ya habari nchini Zimbabwe ilieleza.. ##
Watu 18 wamepoteza maisha na wengine 12 kujeruhiwa katika ajali ya barabarani iliyotokea Jumatano jioni katika kijiji cha Kabwe, mjini Lubumbashi, nchini Jamhuri ya Kidemokrasia ya Congo (DRC). \n\nTaarifa zinasema dereva wa lori hilo ambaye ni raia wa Tanzania amekamatwa na kuwekwa rumande ikidaiwa kwamba alikuwa amelewa wakati akiendesha lori hilo. \n Ajali hiyo ilikuwa baina ya lori iliyokuwa imebeba tindikali ilioligonga basi la abiriya liliokuwa limesimama kituoni, wamesema viongozi wa Wizara ya Afya nchini humo. \n Lakini shirika moja la kiraia lililoongea na mwandishi wa Sauti ya Amerika mjini Lubumbashi, nakumfahamisha kuwa watu 30 ndio waliopoteza maisha katika ajali hiyo. \n Ripoti zaidi zinasema lori hilo ambalo lilikuwa linasafirisha tindikali kwenda kwenye mgodi unaozalisha madini aina ya Cobalt kwenye mji wa Kolowezi, lilikuwa linatembea kwa mwendo wa kasi. \n Imetayarishwa na Mwandishi wetu, Patrick Nduwimana, Washington, DC.. ##
Rais wa Marekani Donald Trump anatazamiwa kuzungumza kwa mara ya kwanza Alhamisi kutoka White House juu ya kadhia ya kutopatikana na hatia na baraza la Seneti la Marekani Jumatano kutokana na mashtaka mawili yaliyoletwa na Baraza la Wawakilishi. \n\nMaseneta waliopiga kura na kumfutilia mashtaka mawili ya utumiaji mbaya wa madaraka na kuzuia utaratibu wa kazi ya bunge yaliyofikishwa na wademokrats wa Baraza la Wawakilishi. \n Rais Trump alionekana kuwa na furaha kutokana na jinsi alivyotangaza mipango yake kwenye ukurasa wake wa twitter Jumatano saa kadhaa baada ya uamuzi huo kutolewa. \n Kufuatia mchakato uliodumu kwa takriban miezi minne, na ulioigawanya Marekani kwa misingi ya kisiasa, Jaji Mkuu wa Marekani John Roberts alitoa tamko kwamba kufuatia kura mbili zilizopigwa kwenye Seneti , Rais Trump hajapatikana na hatia. \n Katika kura ya kwanza, Seneta Mrepublikan wa Jimbo la Uttah Mitt Romney amekuwa seneta wa kwanza katika historia ya Marekani, kupiga kura iliyokinzana na wabunge wenzake, akishirikiana na wademokrat katika suala lenye umuhimu mkubwa kama hilo. \n Trump alikabiliwa na tuhuma za kukiuka katiba, kwa kushikilia msaada wa kifedha uliokuwa umeidhinishwa na bunge kuisaidia Ukraine. \n Anadaiwa kufanya hivyo kwa ajili ya maslahi yake binafsi ya kuitaka nchi hiyo kumchunguza kwanza mpinzani wake wa kisiasa Joe Biden na mwanawe. \n Imetayarishwa na mwandishi wetu, Washington, DC.. ##
Watu 20 waliuawa na wengine zaidi ya 26 kujeruhiwa kwenye shambulizi la risasi katika mji wa El Paso, Texas, Jumamosi asubuhi. \n\nKwa mujibu wa polisi, mtu aliyekuwa amejihami na bunduki alianza kuwashambulia kiholela wateja kwenye eneo la kuegesha magari nje ya duka la Celo Vista Walmart, kabla ya kuingia ndani, ambako kulikuwa na zaidi ya wateja 1,000 na wafanyakazi kadhaa na kuanza kuwashambulia. \n Mshukiwa huyo, ambaye alikamatwa na polisi muda mfupi baadaye, alitambulishwa kama Patrick Crusius, mwanamme mzungu mwenye umri wa miaka 21 na anayetokea mjini Allen, Texas. \n Rais Donald Trump alisema kupitia ujumbe wa Twitter kwamba analaani kitendo hicho. \n "Hakuna sababu au kisingizio chochote cha kuwaua raia wasio na hatia. Melania na mimi tunatuma rambirambi za dhati na maombi kwa niaba ya watu wa jimbo tukufu la Texas," Trump aliandika kwenye ukurasa wake wa Twitter. \n Mgombea urais Beto O'Rouke, ambaye ni mwenyeji wa eneo la tukio, aliwaambia waandishi wa habari kwamba shambulizi hilo huenda limechochewa na kauli za Rais Trump ambazo, alisema, ni za kibaguzi na chuki. \n CNN iliripoti kwamba jumbe za chuki na ubaguzi zilizopatikana kwenye mitandao ya kijamii zilikuwa zinachunguzwa kubaini kama ziliandikwa na mshukiwa huyo. \n Idara ya upelelezi ya FBI ilitangaza Jumamosi usiku kwamba imefungua uchunguzi wa shambulizi hilo na utafanyika kwa misingi ya ugaidi wa ndani ya nchi. \n Shambulizi la Jumamosi lilijiri chini ya wiki moja baada ya lingine, ambapo watu watatu, wakiwemo watoto wawili, kutokea kwenye tamasha la Chakula na Muziki mjini Gilroy, California. \n El Paso ni mji ulio karibu na mpaka wa Marekani na Mexico na wakazi wengi ni wa asili ya Mexico.. ##
Kamishna wa jimbo la kaskazini mashariki ya Kenya Nicodemus Ndalana, anasema wanaanzisha vita kamili dhidi ya kundi la kisomali laal Shabab. \n\nNo media source currently available \n   \n Nicodemus Ndalana alikua anazungumza baada ya wapiganaji wakundi la al-Shabab kushamnbulia tena shule ya msingi ya Kamuthe Kaunti ya Garissa, jumatatu usiku. Shambulio hilo limesababisha vifo vya walimu wa tatu na moja kutekwa nyara kulingana na polisi wa kaunti hiyo. \n Akizungumza na shirika la habari la Ufaransa la AFP kamishna Ndalana anasema,"Ikiwa jamaa hawa wanatanagaza vita, wacha wafahamu kwamba hata sisi tumetangaza vita dhidi yao, na tutawafuta kokote pale wanapojificha. Na nina kuhakikishia vita vimeanza leo tuna maafisa tayari na wamepata amri ya kuwamaliza". anasema Ndalana. \n Polisi wa Kenya wanasema shambulio hilo linaonekana kua mfululizo wa mashambulizi yanayofanywa na kundi hilo tangu mwanzo wa mwaka mpya. \n Taarifa ya polisi inaeleza kwamba mtoto moja alijeruhiwa kwa risasi wakati wanamgambo waliposhambulia shule ya msinigi ya Kamuthe Kaunti ya Garissa. \n Mmoja kati ya walonusurika Anne Gideo ameliambia shirika la habari la Ufaransa la AFP kwamba shambulio lilitokea baada ua usiku wa manane hii leo. \n "Walifika karibu saa saba usiku na kuanzakufyetua risasi kuanzia nyuma ya nyumba. Halafu ninadhani ni kiongozi wao aliyesimama mbele ya nyumba. Wakabaki hapo wakifyetua risasi kila sehemu'" amesema Gideo  \n Gideo ameendelea kusema kwamba washambulizi hawakondoka mara moja. \n "Ghafla walipokua hapo tulimsikia mmoja akizungumzakwa Kiswahili akisema hakikisha hakuna hata mtu mmoja anabaki kua hai. Halafu wakaja katika nyumba hii nyumba ya wanaume na kuwaua wote", amesema Gideo \n Taarifa nyingine ya polisi inaeleza walimu walouliwa ni kutoka sehemu nyinginje zakenya na kuna mmoja aliyetekwa nyara. Washambuliaji walimuagia huru mmuguzi kwasababi alikua mwanamke.  \n Wanamgambo hao walitia moto kituo cha polisi kilichokua karibu na kuharibu mnara wa mawasiliano ya simu wakati wa shambulio hilo la alfajiri.. ##
Mafuriko ya ghafla na maporomoko ya ardhi yamesababisha vifo vya watu 9 na maelfu kukosa makazi katika kisiwa cha Sumatra nchini Indonesia. \n\nMaelfu ya watu wamehamia katika makazi ya muda katika Kisiwa cha Sumatra, Indonesia, idara ya maafa ya nchi hiyo imesema Alhamisi. \n Mvua kubwa zinazo nyesha Kaskazini ya Sumatra wiki hii zilisababisha maafa hayo, na wengi walizama ndani ya maji au kupigwa na magogo ya miti yaliyo kuwa yanapelekwa kwa kasi na mawimbi, shirika hilo limesema. \n Wataalam wa mazingira wanaeleza kuwa ukataji haramu wa miti ulokithiri katika kisiwa hicho huwenda umechangia mafuriko hayo kulingana na maafisa wa kiswa bkutokana na momonyoko wa udongo. \n Mwezi huu, kipimo kikubwa cha mvua kilisababisha mafuriko na maporomoko yaliyouwa takriban watu 70 ndani na maeneo yanayo izunguka Jakarta, ambayo iko jirani na kisiwa cha Java. \n Maeneo ya jirani na mji mkuu wa Indonesia – jiji kuu lenye wakazi zaidi ya watu milioni30 – yalizama katika mafuriko hayo na kuwafanya maelfu ya watu kuishi katika kambi za muda. \n Kisiwa kilichoko Kusini mashariki mwa Asia mara kwa mara imekuwa ikikumbwa na mafuriko wakati wa msimu wa mvua, zilizoanza mwisho wa mwezi Novemba.. ##
Muuzaji matunda, raia wa Sudan, amefariki mjini Khartoum, baada ya kuvuta gesi ya kutoa machozi iliyotumika na maafisa wa usalama kuwatawanya waandamanaji. \n\nMaafisa wa afya, na familia ya marehemu, wamesema mtu huyo mwenye umri wa miaka 62, mkazi wa Bhari, mtaa ulio kaskazini mwa Khartoum, alikufa akipokea matibabu hospitalini. \n Gesi ya kutoa machozi ilirushiwa waandamanaji waliokuwa wakiandamana barabarani jana jumapili. \n Maandamano ya Sudan, yalianza Desemba 19, 2018, wakati serikali ilipandisha bei ya mkate. \n Tangu wakati huo, maandamano yameendelea na kumekuwepo mapambano kati ya polisi wa kuzuia ghasia na waandamanaji. \n Maandamano sasa yamegeuka na kuwa ya kutaka rais Omar Al-Bashir kuondoka madarakani. \n Serikali ya Sudan inasema watu 31 wamekufa kufuatia maandamano hayo, lakini wachunguzi wa kimataifa wa haki za binadamu wanasema hadi sasa watu 51 wameuawa. \n Sudan inapanga kuandaa uchaguzi mkuu mwaka ujao 2020, na rais wa sasa Omar Al-Bashir ambaye ametawala nchi hiyo tangu mwaka 1993, baada ya mapinduzi ya kijeshi, ametangaza kuwania mhula wa tatu. \n Imetayarishwa na mwandishi wetu, Washington, DC. ##
Mamilioni ya watu duniani wanashiriki katika ibada ya Ijumaa Kuu, siku ambayo Wakristo wanaamini Yesu alisulubiwa msalabani huko Jerusalem. \n\nIbada hiyo ya siku hiyo tukufu inafanyika tofauti mwaka huu wakati waumini wengi watalazimika kuangalia ibada hiyo kupitia mitandao mbalimbali ya jamii badala ya kuhudhuria makanisani, wakati dunia ikikabiliana na COVID-19. \n Sehemu nyingi duniani watu wako majumbani ikiwa ni mkakati wa kuzuia maambukizi ya janga hilo la virusi vya corona. \n Zaidi ya watu 1.6 wameambukizwa ugonjwa huo, kwa mujibu wa kituo cha utafiti wa virusi vya corona cha Johns Hopkins.  \n Marekani ambayo inamaambukizi zaidi duniani ikiwa na zaidi ya maambukizi 466,000. Nchi mbili zinazofuatia ni Hispania yenye maambukizi 153,222 na Itali ikiwa na maambukizi 143,626. \n Marekani inaongoza kwa idadi kubwa ya watu wenye virusi vya corona ambapo hadi jana ilikuwa na zaidi ya maambukizi 466,000. \n Uongozi wa Rais Trump unaendelea kuangaza jinsi ya kuruhusu shughuli za kiuchumi kuanza tena, ambazo zilifungwa kutokana na virusi vya corona. Zaidi ya Wamarekani milioni 16 wameomba wasaidiwe na serikali baada ya kupoteza ajira kutokana na janga hili.  \n Mawaziri wa fedha kutoka kanda ya nchi za Ulaya 19 Alhamisi amekubali katika mpango wa msaada wa zaidi ya nusu trilioni euros kutolewa kwa makampuni, wafanyakazi na wahudumu wa mifumo ya afya ili kujikimu kutokana na athari za kiuchumi zinazotokana na mlipuko wa virusi vya corona. \n Hatua hizo zitaziwezesha nchi za Itali na Uhispania zilizoathiriwa zaidi na ugonjwa huo kuweza kupata msaada huo wa kuweza kujikwamua kwa sharti kwamba fedha hizo zitumike kwa mahitaji ya mifumo yao ya afya. \n Mkurugenzi Mtendaji wa Shirika la Fedha Duniani Kristalina Georgieva ameonya kuwa janga la virusi vya corona linaweza kupelekea hivi sasa hali mbaya zaidi ya kudumaa kwa uchumi duniani tangu ilivyotokea mwaka 1930. \n Georgieva amesema Alhamisi kuwa serikali mbali mbali tayari zimetoa dola trilioni 8 katika programu mbalimbali ili kuwezesha uchumi kuendelea kufanya kazi, lakini fedha zaidi zitahitajika. Amesema nchi zinazoendelea na masoko yanayokua yataathirika zaidi. Faraja ya uchumi kuanza kuimarika itaanza kuonekana mwaka 2021, ameongeza.. ##
Baraza la Mawaziri la serikali ya mpito ya Sudan linasema kiongozi wa kijeshi Jenerali Abdel Fattah al Burhan hakutoa ahadi zozote kwa Waziri Mkuu wa Israel Benjamin Netanyahu kuhusu kuanzisha uhusiano wa kidiplomasia kati ya nchi hizo mbili.  \n\nAkizungumza na waandishi habari Alhamis mjini Khartoum msemaji wa serikali Faisal Mohamed Salih amasema suala la uhusiano Israel sio jukuma la serikali ya mpito kulishughulia. \n Salih amefafanua kuwa Mkuu wa Baraza la mpito amethibitisha kwamba alichukuwa binafsi jukumu hilo na hakushauriana na mtu yeyote na anachukua dhamana yote kuhusiana na suala hilo. \n Mkutano wa siri kati ya Jenerali Burhan na Waziri Mkuu Netanyahu mjini Entebbe mapema mwezi Februari ulizusha utata mkubwa nchini Sudan, pale waziri mkuu wa Israel alipotangaza kuwa Khartoum itafunguwa ubalozi wake Israeli karibuni. \n Kimsingi Israel inaendelea kuwa katika hali ya vita na Sudan ambayo iliunga mkono makundi ya Kiislamu yenye itikadi kali chini ya utawala wa Omar Al Bashir aliyepinduliwa mwaka 2019. \n Jeshi la Sudan limesema linaunga mkono mazungumzo kati ya Burhan na Netanyahu kwa vile ilikuwa ni kwa maslahi ya usalama wa taifa ya nchi. \n Imetayarishwa na mwandishi wetu, Washington, DC.. ##
Rais Salva Kiir alisema atatumia rasilimali zote zilizo kwenye mhimili wake kuleta amani na uthabiti na alitoa wito kwa vyama vyote kufanya kazi pamoja kurejesha amani na kuruhusu watu kutembea huru kwenye maeneo ya Sudan Kusini \n\nRais wa Sudan Kusini, Salva Kiir aliwasihi wabunge na maofisa wengine kuunga mkono utekelezaji wa mkataba wa kurejesha amani nchini humo ambao ulitiwa saini mwaka 2018. \n Katika matamshi yake siku ya Jumanne, Kiir alieleza kwamba atatumia rasilimali zote zilizo kwenye mhimili wake kuleta amani na uthabiti. Wakati wa kufunguliwa tena bunge la muda la kitaifa la Sudan Kusini mjini Juba, Rais Kiir alionya kwamba nchi haitasonga mbele hadi serikali na upinzani waweke kipaumbele utekelezaji wa mkataba. \n Alitoa wito kwa vyama vyote kufanya kazi pamoja kurejesha amani na kuruhusu watu kutembea huru kwenye maeneo. Kiir aliendelea kusema “nchi yetu ipo njia panda. Ninasimamia amani na uthabiti na ninakataa kabisa vita. Serikali yangu kwa kutambua hilo inatumia rasilimali zote kwa mamlaka yake kwa sababu ya kuelezea amani na uthabiti katika mila zetu na jukumu la dini la kuleta amani kwa watu wetu. \n Kiir alipigiwa makofi kutoka kwa wabunge, wanadiplomasia na maafisa wengine waliokuwepo wakati aliposema kwamba yupo tayari kufanya kazi na makundi ya upinzani kurejesha uthabiti wa Sudan Kusini.. ##
Wanawake maskini katika jamii za wavuvi nchini Malawi wanalazimika kutumia ngono ili kupata kitoweo cha samaki.  \n\nKwenye fukwe za ziwa Malawi umaskini na uhaba wa chakula ni matatizo sugu, kutokana na kushuka kwa samaki wanaopatikana katika ziwa hilo. \n Wanawake wanakabiliwa na njaa, au wanajaribu kuwapatia chakula familia zao, mara nyingine wanageukia wanaume wavuvi ili kupata samaki ili wawe na walau chakula na matokeo yake ni kulazimika kufanya ngono. \n Wanawake wanabeba ndoo kila asubuhi kwenda kununua samaki kwenye ziwa Malawi na hiyo ndiyo kawaida katika eneo la Makawa. \n Jambo ambalo kidogo si la kufurahisha ni kwamba wanawake wengi wanajikuta wakilipia samaki hao kwa kutoa ngono. \n Cecilia Iman ni katibu katika kamati ya eneo la Village Beach, anayehusika katika huduma za rasilimali za ziwa katika eneo hilo. \n Anaeleza : "Jambo hili linatokea hapa. Wavuvi wengi wanafika ziwani wakiwa na lengo kuwa watapa wanawake hapa. Lakini uhusiano wao haudumu, wanachofanya ni kuwaletea matatizo wanawake wa kijijini." \n Pia anasema kuwa wanawake wanarubuniwa kujiingiza katika biashara ya ngono kwa vile hawana fedha za kununua samaki, au wanapokubali makubaliano yanayotolewa na wavuvi wanasema maafisa. \n Iman anasema kwa mfano, mtu anaweza kuwa na kwacha za Malawi 2,000 lakini anataka baadhi ya fedha hizo anunulie samaki, akifika huko muuza samani anampa samaki bure. Ukichanganya kuwa hajakula jana usiku yeye pamoja na mtoto wake, ataishia kukubali wazo la mvuvi ambalo matokeo yake inakuwa ni kufanya kitendo ambacho hakutarajia. \n Utaratibu huu umewasababisha madhila wanawake wengi \n "Kama maambukizi ya HIV yanaongekeza katika eneo letu, kwa kiasi kikubwa kwasababu ya wavuvi wetu. Wanawake wana shida sana ya samaki. Na pia wavuvi wengi wanawatia mimba wanawake halafu wanakimbia, na kuwaacha wakihangaika na kuwahudumia watoto," anasema Iman. \n Ingawaje malipo ya ngono kati ya wanawake na wavuvi katika ziwa Malawi yamekithiri, unyanyapaa na ubaguzi unafanya iwe vigumu kuwatambua wale waliohusika. \n Mwana kijiji mmoja, Laika Atibu, ameiambia VOA hawezi kuwaruhusu wavuvi wamrubuni kwa samaki. \n "Sitaruhusu hilo. Najaribu kufanya kila niwezalo kwa kufanya kazi ili niweze kupata hela za kununulia samaki. Kwasababu nakhofia , kama nikifanya hivi, naweza kupata maambukizi ya HIV, nani atawalisha wanangu, kwasababu mimi ndiyo mzazi pekee ambaye ninawahudumia," anaeleza Atibu. \n Wavuvi wanajiweka kando na suala hili \n Yalid Nkhoma anasema kutumia samaki kama chombo cha kurubuni ni sawa na kuwanyanyasa wanawake. \n Nkhoma: "Hatufanyi hivyo. Kama mwanamke hana hela za kutosha kununua samaki, hatuwaambii kwamba wafanye chochote na sisi. \n Tafiti tofauti zinaonyesha kwamba ngono kwa samaki nchini Malawi ni jambo la kawaida kati ya miezi ya Disemba na Machi kwa sababu ni kipindi ambacho nchi imepigwa vibaya na uhaba mkubwa wa chakula. \n Kuzuia tatizo hili, viongozi wa jamii wameanzisha uwezeshaji wakiuchumi kwa wanawake, ikiwemo mpango wa mikopo, kuhakikisha kuwa wana vyanzo vyao vya mapato na wasitegemee wavuvi kuepukana na njaa. \n Imetayarishwa na mwandishi wetu, Khadija Riyami, Washington, DC. ##
Waziri wa fedha wa Marekani, Steven Mnuchin alisema kwamba wamefanya mafanikio kadhaa na anafikiri wana mkataba uliokamilika kwa asilimia 90. Alisema China ilitaka kurudi nyuma kwenye vitu kadhaa wakati wa mazungumzo yao madai ambayo China inakanusha \n\nWaziri wa fedha wa Marekani, Steven Mnuchin alieleza Jumapili kwamba Rais Donald Trump atakuwa na furaha kuongeza kodi kwa bidhaa zaidi zinazoingia Marekani kutoka China kama hatofikia mkataba wa biashara na Rais wa China, Xi Jinping. \n Marais wote wawili wamepangiwa kukutana baadae mwezi huu kwenye mkutano wa kundi la G20 nchini Japan. Mnuchin alikiambia kituo cha televisheni cha CNBC cha Marekani kwamba wamefanya mafanikio kadhaa na anafikiri wana mkataba uliokamilika kwa asilimia 90. Alisema kwamba China ilitaka kurudi nyuma kwenye vitu kadhaa wakati wa mazungumzo madai ambayo China inakanusha. \n Mnuchin aliendelea kueleza kwamba wamesitisha mashauriano na hatua ijayo inategemea mkutano wa Rais Trump na Xi huko Osaka kwenye mkutano wa viongozi wa mataifa yenye uchumi mkubwa wa G20 hapo Juni 28 hadi 29.  \n Trump tayari ameshaweka ushuru kwa bidhaa za China zenye thamani ya dola bilioni 200 lakini hivi sasa anafikiria kuongeza kodi kwa bidhaa yenye thamani ya dola 325 bilioni. Hiyo itajumuisha takribani kila kitu China inachosafirisha kuelekea Marekani. \n Nchi hizi mbili zenye uchumi mkubwa duniani zimekuwa na tofauti kwa miezi kadhaa juu ya mkataba wa biashara lakini hawakuweza kufikia makubaliano.. ##
Wade Holcomb ana mengi ya kushukuru kwa mwaka 2019. Likiwemo la kumaliza masomo chuo kikuu na kupata kazi. Pia ana mtoto mremo wa kike wa miezi minne -- ambaye atasheherekea sikukuu ya Krismas.  \n\n"Ni kitu tofauti, kupata mtoto. Ni kitu cha kushukuru kwacho na kina nifanya niwe mwenye furaha zaidi katika ulimwengu huu," amesema Holcomb, 22, anayeishi Swainsboro, Georgia. Hasa mtoto wangu ni kitu bora zaidi kuliko chochote nilichopata." \n Holcomb ni kati ya Wamarekani 7 kati ya 10 ambao wanasema "shukurani" inawaelezea vizuri zaidi au vizuri sana katika sikukuu hizi, kwa mujibu wa maoni mapya yaliyokusanywa na chombo cha habari cha The Associated Press -Kituo cha NORC kinachofanya tafiti za Masuala ya Umma. Kwa makadirio watu wawili wengine kati ya 10 walisema shukrani inawaelezea kwa wastani wa kuwa wako vizuri. \n Wakati hisia chanya ndiyo zinazoongoza, hisia za sikukuu na shukrani zimeambatana na shinikizo la maisha na majonzi kwa Wamarekani wengi. Karibu watu watatu kati ya kumi wanasema "shinikizo la maisha" linaeleza hali zao za kuwa wako vizuri au vizuri sana katika Mwezi wa Disemba, na takriban wengine 4 kati ya 10 wanasema inawaelezea hali zao kuwa nzuri kwa wastani. \n Watu wawili kati ya 10 wanahisi wako wapweke au wanamajonzi wakati wa sikukuu, na wengine wawili kati ya kumi wakisema wanajihisi kwa wastani wapweke au wanamajonzi. \n Afya na familia \n Kwa wale wanaohisi wanashukuru, hali ya kuwa wana afya nzuri na kuwa wamezungukwa na familia ndio lililoko katika fikra zao. Wakati Holcomb anashukuru kwa maisha mapya katika familia yake, Steven Tutunjian mwenye umri wa miaka 76 wa San Diego anashukuru kuwa bado anaishi. \n Tutunjian alilazwa hospitali mara tatu katika miezi ya karibuni kutokana na matatizo ya kupumua, ikiwemo kupelekwa hospitali katika hali ya dharura na kuwekwa katika uangalizi maalum katika wiki za karibuni. Huko ndiko alipokuwa wakati anahojiwa na AP-NORC. \n "Kwa sababu ya upendo wa Mungu, ndiyo maana niko bado hai," amesema. "Ile tu kutambua kuwa bado unaishi, una afya na kupata nafuu kama nilivyo mie -- huna la kufanya ila kushukuru." \n Mila \n Maoni haya yalibaini kuwa takriban Wamarekani 6 kati ya Kumi wanasema wanasubiri kushiriki katika mila za kifamilia mwaka 2019, wakati mtu mmoja kati ya 10 wanasema wanasubiri kushiriki lakini kwa wasiwasi mkubwa.. ##
Ajali ya Lori la mafuta lililolipuka eneo la Msamvu mjini Morogogoro, Tanzania, Jumamosi saa mbili asubuhi imesababisha vifo zaidi ya watu 60. \n\nKamanda wa Polisi wa Mkoa wa Morogoro Wilbroad Mtafungwa amethibitisha kutokea ajali hiyo. \n Majeruhi 70 waliungua kwa moto baada ya lori lililokuwa na shehena ya mafuta kupata ajali na kisha kulipuka moto mjini Morogoro. \n Vyanzo vya habari vinaeleza kuwa wengi wa waliopoteza uhai walikuwa wakijaribu kuchota mafuta kutoka kwenye lori hilo. Pia inahofiwa kuwa kuna miili mingine ambayo imebanwa chini ya lori hilo baada ya moto kulipuka. \n Rais John Mgufuli ametuma rambirambi zake kwa familia za waathiriwa na kuwatahadharisha wananchi dhidi ya kukimbilia malori ya mafuta yanapohusika katika ajali. \n Morogoro ambao ni mkoa ulioko mashariki mwa Tanzania ni moja ya mikoa ambako barabara kuu za malori yanayosafirisha mizigo na mafuta hupitia.. ##
Mwenyekiti wa kamati ya sheria bungeni m-Democrat Jerrold Nadler alisema kamati inataka kusikia kutoka kwa maafisa wa juu wawili ambao ni mkurugenzi wa mawasiliano wa zamani wa White House, Hope Hicks na mkuu wa utawala wa zamani wa Donald McGahn, Annie Donaldson \n\nKamati ya sheria ya baraza la wawakilishi la bunge la Marekani imetoa hati ya kisheria ikiwataka maafisa wawili wa zamani wa White House kufika mbele ya kamati hiyo baada ya wakili wa zamani wa White House, Donald McGahn kupuuzia hati kama hiyo siku ya Jumanne iliyomtaka kutoa ushahidi kuhusu shutuma zinazomkabili Rais Donald Trump kwamba alizuia sheria kuchukua mkondo wake. \n Mwenyekiti wa kamati hiyo m-Democrat Jerrold Nadler alisema kamati hiyo inataka kusikia kutoka kwa mkurugenzi wa mawasiliano wa zamani wa White House, Hope Hicks na mkuu wa utawala wa zamani wa Donald McGahn, Annie Donaldson. \n Sauti ya Amerika-VOA ilizungumza na Profesa David Monda akiwa New York nchini Marekani na kumuuliza kwanza iwapo maafisa hao wawili wataitikia wito wa kamati ya sheria bungeni au watafuata nyayo za mtangulizi wao, McGahn \n No media source currently available \n Wawili hao wametakiwa kutoa hati na kuhojiwa na wabunge kabla ya mwezi ujao. \n Hicks kabla ya kujiuzulu White House Machi 2018 aliiambia kamati ya ujasusi ya baraza la wawakilishi kwamba wakati mwingine alitunga uongo ili kumlinda Trump. \n Nae Donaldson anaaminika ana kurasa nyingi za taarifa zinazohusiana na Trump na jinsi alivyokuwa akijibu uchunguzi wa Muller. \n Wakati huo huo Nadler anatishia kumfungulia mashtaka McGahn kwa kukataa kwake kutoa ushahidi bungeni Jumanne baada ya Trump kumueleza apuuzie hati maalumu ya kisheria inayomtaka afike bungeni kutoa ushahidi na wizara ya sheria Marekani ilisema McGahn hawezi kulazimishwa kufika bungeni. \n Timu ya Mueller ilimuhoji McGahn kwa saa 30 kuhusu muingiliano wake na Trump. \n Mbunge mwingine m-democrat katika kamati ya sheria ya baraza la wawakilishi, David Cicilline alikiambia kituo cha televisheni cha MSNBC cha Marekani kwamba kama McGahn alimsikiliza Rais Trump na kukaidi hati ya kisheria inayomtaka atoe ushahidi basi hatua ya kufunguliwa mashtaka Rais Donald Trump inatakiwa kuanza.. ##
Jeshi la polisi New Zealand limeendelea kushirikiana na familia mbalimbali kuweza kufanikiwa kuwatambua wahanga wa shambulizi la siku ya Ijumaa katika misikiti miwili ilioko mjini Christchurch, wanajamii walizika miili ya baadhi ya watu wao Jumatano na wanajaribu kuendelea mbele na maisha yao. \n\nMwandishi wa VOA anaeleza kuwa Jumatano ilikuwa siku ya shughuli nyingi katika mji wa Christchurch, New Zealand, siku tano baada ya shambulizi lenye maagamizi makubwa kuwaathiri wanajamii, na kusababisha vifa vya watu 50 katika wanajumuia wa misikiti hiyo miwili Ijumaa iliyopita. \n Wakimbizi wawili kutoka Syria, baba na mtoto, walizikwa katika uwanja wa kumbukumbu wa mji huo, Memorial Park. Mazishi hayo yalihudhuriwa na mamia ya watu, baadhi yao walikuwa wamesafiri kutoka mji wa Invercargill – nikiwa Imam nimeongea mapema leo na wale waliyokuja kusaidia familia kuandaa ibada ya maziko, na pia Waislam wengine kutoka nchi mbalimbali duniani. \n Kamishna wa polisi wa New Zealand Mike Bush amesema kuwa kutambua miili ilioyosalia na kuikabidhi kwa familia zao ili waweze kuandaa mazishi, inabakia kuwa ni kipaumbele chetu. \n “Mchakato wa kuwarejesha wahanga kwa familia zao zenye upendo mkubwa, hili kwetu sisi ni kipaumbele kilicho wazi – kwa sababu mbalimbali za kifamilia, kwa sababu mbalimbali za upendo wao na kwa sababu za utamaduni. Mchakato huo unaendelea vizuri sana, ilikuwa ni dhamiri yetu kufanya kila tunaloweza kukamilisha hilo siku ya leo, hakika tunaendelea kupiga hatua nzuri sana,” amesema Kamishna huyo. \n Waziri Mkuu wa New Zealand Jacinda Ardern alikuwa pia katika mji wa Christchurch leo. Ametembelea shule za eneo hilo. Ujumbe wake kwa wanafunzi ulikuwa wazi – ni sawa kabisa kuombeleza. \n “Amesema ni sawa kabisa kuomba msaada, hata kama hujaathiriwa na tukio hili moja kwa moja. Mambo haya, picha hizi ambazo watu wanaziona ni vigumu sana kukabiliana nazo," amesema Waziri Mkuu. \n Wakati mji huo ukiendelea kukabiliana na janga hilo na kuzungumzia njia bora ya kuendelea na maisha, kinachojitokeza ni idadi ya ujumbe wa rambirambi na alama za kumbukumbu zinazoendelea kuwekwahapa katika uwanja wa Hagley Park ulioko pembeni ya Msikiti wa al-Noor. Maua na kadi zenye ujumbe wa rambirambi zilizowekwa katika uzio wa mitaa hiyo, iliyoko upande wa uwanja wa Park, ni alama ya kutosha ya kiunganishi cha upendo kati ya wanajamii.. ##
Mamlaka ya kuratibu safari za Ndege za Marekani, FAA, imesema kwamba haitasimamisha safari za Ndege aina ya Boeing 737 Max, kufuatia ajali ya Ndege ya Ethiopian Airlines, ambayo iliua watu 157. \n\nKwa mujibu wa shirika la habari la Reuters, kaimu afisa mkuu wa mamlaka hiyo, Dan Elwell, alisema Jumanne kwamba uchunguzi uliofanywa kufikia sasa, haujabaini hitlafu yoyote na mfumo wa Ndege hizo na kwa hivyo haoni haja ya kusitisha safari zake. \n Ajali hiyo ilipelekea nchi kadhaa kutangaza kusitishwa kwa safari za Ndege, za muundo kama huo, zikiwa ni pamoja na China, Uingereza na Ethiopia. \n Mashirika matatu ya Ndege nchini Marekani, Southwest Airlines, American Airlines na United Airlines yamesema Ndege hizo za 737 Max zitaendelea na safari, hata ingawa baadhi ya abiria waliandika jumbe mbalimbali kupitia mitandao ya kijamii, wakilelezea hofu yao na kuuliza kama ndege hizo zinaweza kubadilishwa. \n Haya yalijiri katika siku ambayo mamlaka ya usafiri wa angani ya Umoja wa ulaya ilitangaza marufuku ya ndege hizo katika anga za nchi wanachama wa muungano huo. \n Mapema Jumanne, maombolezi yaliendelea huku risala za rambirambi zikiendelea kutolewa kwa jamaa za watu 157 waliopoteza maisha yao wakati ndege hiyo ya shirika la ndege la Ethiopia ilipoanguka karibu na Addis Ababa siku ya Jumapili.  \n Waathirika hao ni kutoka nchi tofauti 35 ikiwa ni pamoja na wafanyakazi 22 wa Umoja wa mataifa waliokuwa wakielekea Nairobi kwa mkutano mkuu wa mazingira, UNEA. \n Bendera kwenye ofisi za Umoja huo zilipepea nusu mlingoti.. ##
Mamlaka ya Hali ya Hewa Tanzania (TMA) imetoa tahadhari ya siku tano, ambapo imeeleza kuna uwezekano wa kunyesha mvua kubwa inayoweza kusababisha athari nyingine yakiwemo mafuriko. \n\nTMA imeshauri Menejimenti ya Maafa na watoa huduma za dharura pamoja na wadau wengine kuchukua hatua za kuweka mipango stahiki kukabiliana na athari zinazoweza kujitokeza. \n Mvua hiyo inatarajiwa kunyesha katika mikoa ya Rukwa, Mbeya, Iringa, Njombe, Songwe, Ruvuma, Lindi, Mtwara, Morogoro, Dar es Salaam, Tanga, Pwani na Zanzibar. \n Kwa mujibu wa gazeti la Nipashe la Jumamosi mvua hizo imeelezwa zinaweza kuleta taharuki katika usafiri na kusimama kwa muda kwa baadhi ya shughuli za kiuchumi na kijamii. \n TMA imesema kuanzia Jumamosi hadi Machi 31, 2019 mvua hizo zitanyesha katika mikoa ya Rukwa, Mbeya, Iringa, Njombe, Songwe, Ruvuma, Lindi, Mtwara na Morogoro. \n Imeeleza kuwa Aprili Mosi hadi Aprili 2, 2019 mvua hizo zitanyesha katika mikoa ya Rukwa, Mbeya, Iringa, Njombe, Songwe, Ruvuma, Lindi, Mtwara, Morogoro, Dar es Salaam, Tanga, Pwani na Zanzibar. \n   \n Imetayarishwa na Mwandishi wetu, Washington, DC.. ##
Serikali ya Ujerumani haitaipa Uganda euro milioni 100 ilizoiahidi kwa ajili ya makazi ya wakimbizi. \n\nKwa mujibu wa idhaa ya Kiswahili ya Radio Ujerumani uchunguzi wa Umoja wa Mataifa wa mpango wa ufadhili wa wakimbizi wa Uganda mnamo mwaka 2018 uligundua kuwepo "ufisadi". \n Kashfa hiyo ilijitokeza baada ya mvujishaji siri wa ndani ya serikali ya Uganda kuwapasha habari wafadhili kuwa kiasi kikubwa cha fedha kilitolewa kwenye akaunti hiyo. \n Uchunguzi uliofanywa na Umoja wa Mataifa, Ofisi ya Ulaya ya Kupambana na Rushwa (OLAF) na serikali ya Uganda uligundua kuwa idadi ya wakimbizi Uganda ilizidishwa kinyume na idadi sahihi ya wakimbizi waliokuwa wako nchini. \n Uganda ilisema iliwapa hifadhi wakimbizi milioni 1.3 na kupokea dola milioni 350 kutoka kwa wafadhili mbalimbali mwaka wa 2017. Kwa sasa, Ujerumani itatoa baadhi ya fedha kwa mashirika ya kimataifa kama shirika la wakimbizi - UNHCR kwa ajili ya miradi ya misaada. \n Ujerumani ndio mfadhili mkubwa wa Uganda baada ya Uingereza ambayo pia imesitisha ufadhili wake. \n Imetayarishwa na mwandishi wetu, Washington, DC.. ##
Matamshi ya Trump kwenye Twitter kuhusu kuweka ushuru mpya kwa China yalipelekea masoko ya Asia na Marekani kuwa na wakati mgumu Jumatatu na iliongeza khofu juu ya idadi ya mashauriano ya biashara kati ya nchi hizo mbili \n\nChina inaeleza kwamba wapatanishi wake wanajiandaa kusafiri kuelekea Marekani kwa duru nyingine ya mazungumzo ya biashara wiki hii hata baada ya Rais wa Marekani Donald Trump kutishia kuongeza ushuru kwa bidhaa za China zenye thamani ya mabilioni ya dola baada ya kulalamikia kwamba utaratibu wa majadiliano unachukua muda mrefu. \n Matamshi ya Rais Trump kwenye Twitter siku ya Jumapili kuhusu kuweka ushuru mpya kwa China yalipelekea masoko ya Asia na Marekani kuwa na wakati mgumu siku ya Jumatatu na iliongeza khofu juu ya idadi ya mashauriano ya biashara kati ya Marekani na China. Licha ya soko kushuka vyombo rasmi vya habari China vilikuwa kimya juu ya matamshi ya Trump. \n Saa kadhaa baadae msemaji wa wizara ya mambo ya nje nchini China, Geng Shuang aliwaambia waandishi wa habari kwamba China inajaribu kupata taarifa zaidi kuhusu matamshi ya Trump kuhusiana na ushuru mpya lakini alieleza kwamba timu ya mashauriano ya Beijing bado inajiandaa kusafiri kwenda nchini Marekani kwa mazungumzo hayo wiki hii.. ##
Wapiga kura ambao hawakupata nafasi ya kushiriki uchaguzi mkuu uliofanyika mwezi Januari mwaka huu nchini DRC kwa sababu ya vurugu na mlipuko wa ugonjwa wa Ebola, hususan katika maeneo ya Mashariki mwa nchi hiyo, walipiga kura Jumapili. \n\nZoezi hilo liliendelea katika miji ya Butembo na Beni, ambako ongezeko la visa vipya vya Ebola imeendelea kuripotiwa, huku kukiendelea kuwa na shutuma mbalimbali kuhusu sababu halisi ya wakazi wa maeneo hayo kutoshiriki kwenye uchaguzi mkuu wa Januari. \n Shirika la habari la Associated Press (AP) linaripoti kuwa wapiga kura walionekana wakiosha mikono yao kabla ya kuingia kwenye vituo vya kupigia kura. \n Baadhi ya wakazi waliohojia na AP walisema hawaamini kuwa Ebola ndiyo ilisababisha wasishiriki upigaji kura wa mwezi Januari, na kwamba zilikuwa ni njama za watu waliotaka kujifaidi kisiasa. \n Ingawa mlipuko wa ugonjwa wa Ebola umeripotiwa katika mji wa Butembo, utafiti uliofanywa na jarida la Lancet Infectious Disease Journal wiki iliyopita unaonyesha kuwa mmoja kati ya watu wanne anaamini kuwa Ebola ni ugonjwa wa kubuniwa.. ##
Kiongozi wa Wademokrat walio wachache katika baraza la Seneti Chuck Schumer ameomba liundwe jopo litakalo sikiliza kesi inayo kusudia kumuondoa madarakani Rais Trump na kusikiliza ushahidi kutoka maafisa wanne wa ngazi ya juu kwenye utawala wake. \n\nHaya yamejiri wakati baraza la Wawakilishi la Bunge la Marekani likitarajiwa kupiga kura ya kumuondoa madarakani Rais Donald Trump wiki hii. \n Kwenye barua aliomuandikia kiongozi wa walio wengi katika baraza la seneti, Mitch McConnell Jumapili amesema kuna haja ya kumuita ,mkuu wa utawala wa White House, Mick Mulvaney, msaidizi wake Robert Blair, na aliyekuwa mshauri wa usalama wa taifa, John Bolton pamoja na afisa wa bajeti Michael Duffey kutoa ushahidi. \n Schumer anasema kuwa kamati inayoongoza shughuli hiyo iliomba maafisa hao kutoa ushahidi mbele yake lakini hakuna aliejitokeza. \n McConnell ameashiria kufanyika kwa uamuzi wa haraka bila kuwa na shahidi yeyote akiongeza kuwa ataendelea kushirikiana na ikulu wakati akiandaa kusikilizwa kwa kesi hiyo. \n Imetayarishwa na mwandishi wetu, Washington, DC. ##
Misri itakuwa mwenyeji wa fainali za Kombe la Afrika mwaka huu zitakazofanyika kuanzia Juni 15 hadi Julai 13, shirikisho la kandanda barani Afrika, CAF,. ##
Shirika la Afya Duniani, WHO, linasema mafanikio ya kutokomeza mlipuko wa Ebola katika eneo la mashariki mwa Jamhuri ya Kidemokrasia ya Congo (DRC) unategemea kuwepo kwa usalama katika majimbo ya Kivu Kaskazini na Ituri. \n\nEneo hilo limegubikwa na vita kwa miaka mingi, na wakazi wengi wa eneo hawana imani na watu wageni, hata wale ambao wanajaribu kuzuia kuenea kwa virusi hatari vya Ebola, imeripotiwa na mwandishi wa VOA akiwa makao makuu ya WHO, Geneva. \n Shirika la Afya la Umoja wa Mataifa (UN) imeripoti kuwa matukio ya uvunjifu wa amani mashariki mwa DRC yameongezeka kwa wingi katika miezi michache iliyopita. \n Hadi sasa mwaka huu, imeripotiwa kuwepo mashambulizi 174 yaliofanywa na vikundi venye silaha Kivu Kaskazini yakilenga vituo vya afya, wafanyakazi na wagonjwa. Hii ni pamoja na vifo vya watu watano na majeruhi 51. \n Katikati ya mwezi April, Daktari kutoka Cameroon Richard Mouzoko alipigwa risasi na kuuawa wakati akitoa huduma hospitalini huko Butembo, Kivu Kaskazini. Tukio hilo \n Jumamosi iliyopita, wanakijiji walimuua mfanyakazi wa afya katika sekta ya afya huko Mabalako. \n Mkurugenzi wa WHO wa eneo la Afrika, Matshidiso Moeti, amesema wafanyakazi wa afya wanatishiwa maisha na watu wenye silaha na wanaishi kwa hofu, wakiwa hawajui siku gani nyingine mashambulizi yatafanyika.  Anasema hali hii ya ukosefu wa usalama unapelekea kutoweza kufika maeneo yenye maambukizi na inaongeza idadi ya wagonjwa walioambukizwa.. ##
Mnadhimu wa Kambi ya upinzani katika Bunge la Jamhuri ya Muungano wa Tanzania ambaye yuko ziarani nchini Marekani na ulaya amesema kwa sababu serikali ya Tanzania imevunja (our obligation to the world) "jukumu letu kwa dunia, ni wajibu wetu kuueleza uovu huo kwani dunia inahaki ya kujua hilo.” \n\nAmesema : “Ninataka wauaji wote wawajibishwe, hayo ni majukumu yetu kwa ulimwengu, tunapovunja majukumu yetu ya kuzuia kuuawa na kukandamizwa wananchi wetu, jumuiya ya kimataifa haina jukumu kutusaidia kwa chochote, hata senti moja.” \n “Hatuwezi kuacha tuwe taifa lenye kikosi cha mauaji,” akifafanua baadhi ya matukio ya kutisha yaliyotokea nchini Tanzania. \n Amesema Tanzania imekuwa serikali ya "kupoteza watu", hakuna tofauti na serikali ya Iddi Amin, iliyokuwa inapoteza watu nchini Uganda. \n Mauaji Rufiji \n Mbunge Lissu pia amehoji nani waliohusika huko Rufiji, Kilwa, Mkuranga na Kibiti ambapo raia waliochukuliwa kutoka misikitini, mashambani na majumbani wametoweka hadi leo. Pia aligusia nani aliyewateka Mohamed Dewji, Roma Mkatoliki, Azory Gwanda, Ben Sanane na wengine. \n Pia amewataja watu wawili Mohamed Mruttu na Abdallah Bushiri ambao alikutana nao Central Police Dar es Salaam, wakati alipokamatwa na kuwekwa rumande katika kituo hicho maarufu kama shimoni Juni 29, 2016. \n Amedai watu hao walikuwa wamekaa rumande hapo, mmoja kwa kipindi cha miezi miwili na nusu na mwengine takriban miezi minne. \n Watu hao walipoletwa kwake na mahabusu wenzao walikuwa wanamtaka Lissu awasemee kwa RPC Salum Hamduni. \n “Mheshimiwa kwa sababu umekuja hawa mabwana wawili tunaomba ukawasemee, wamekuwa vilema, wanateswa,” Lissu alisema. \n Kikosi maalum au task force \n “Watu hao walikuwa wamepigwa hawafai, wanachukuliwa usiku, kuna kitu kinaitwa task force (kikosi maalum) ukikutana na mtu akikuambia habari za task force hutatamani kusikia. \n Nikamwambia sasa afande Salum si unanipeleka mimi leo mahakamani Kisutu, nikitoka Kisutu kitu cha kwanza nitakachokisemea na nilikisemea ni “kwa nini serikali hii inatesa watu,” alisimulia Lissu. \n Baada ya siku mbili tatu Lissu alikutana na vijana hao mahakamani, alipokuwa amekwenda kuwatoa vijana waliokamatwa na polisi kwa kurusha meseji mitandaoni na kuwekwa mahabusu kituo cha polisi Oysterbay. \n Abdallah alimwambia Lissu kwamba ameshtakiwa kwa kuwa na nyara za serikali na Mruttu alisema ameshtakiwa kwa ugaidi. \n Watu hao walieleza kuwa wakati wote huo walikuwa wanachukuliwa usiku, wanapelekwa mahali fulani eneo la Mikocheni Dar es Salaam, wanateswa na wanarudishwa Alfajiri wanavuja damu, hawafai. \n Pia Lissu amesema alikuwepo Msanii Wema Sepetu ambaye tayari alikuwa ndani kwa wiki mbili hapo rumande shimoni. Pia ameongeza kuwa kulikuwa na wasichana kutoka Burundi ambao walikuwa wamekaa kwa takriban wiki tatu. \n Lissu ameuliza: “Mnataka muungwe mkono mnapouwa watu wenu. Kama hilo ni sawa tukubaliane? Lakini naamini hilo sio sawasawa.” \n Lissu amesema hata kama atabaki peke yake kwa sababu wengine wanaogopa kusema ataueleza ulimwengu juu ya nchi yenye matendo ya kutisha yasiyojulikana, ambayo yanatokana na utawala wa Rais Magufuli. Lakini amesisitiza kuwa “tukiwa wengi (tunalieleza hili) itakuwa vizuri.” \n “Jukumu langu sio tu kueleza jaribio la mauaji yangu peke yake,” amesema. \n Watanzania wajitokeza kwa wingi \n Lissu amesema hayo wakati alipokutana na watanzania wanaoishi Virginia, Maryland na Washington nchini Marekani Jumamosi jioni. \n Katika hotuba yake iliyodumu kwa takriban muda wa saa nne ambapo kulikuwa na kipindi cha maswali na majibu ameeleza kuwa ni wajibu wa watanzania kuwashinikiza wauaji kuwajibika. \n “Lazima tuseme, kama husemi tukubaliane serikali inapouwa ni sawasawa,” ameeleza umati wa Watanzania waliokutana jijini Washington. \n Lissu amewakumbusha Watanzania waliojitokeza kwa wingi katika mkutano huo kuwa Tanzania mwaka 1966 tayari ilikuwa imesaini mikataba ya kimataifa ya haki za binadamu na kuwa hakuna mkataba wa haki za binadamu ambao hatujausaini. \n Wajibu wa Tanzania kwa dunia \n “Sisi taifa la Tanzania tunawajibu kwa dunia, [We have obligations to the world]. Tulipopata uhuru Katiba yetu ya mwaka 1961 inasema tutafuata haki za binadamu kama zilivyo andikwa kwenye tangazo la haki za binadamu za Dunia [as numerated in the Universal Declaration of Humanrights],” Kiongozi huyo amesisitiza. \n “Hiyo mikataba tuliosaini ni wajibu wetu kwa dunia, tumewaambia dunia kwamba hatutauwa watu wetu,” ameongeza. \n Lissu ameeleza kuwa wale ambao wanasema arudi sasa Tanzania, wasubiri kwanza kwani kuna kazi ya kufanya. \n “Kuna jukumu la kuwaambia dunia kuwa serikali yetu imeacha kutekeleza jukumu lake la kimataifa. Lakini hatuwezi kusema Tanzania, kwa sababu ukisemea huko utapotezwa,” amesema mwanasiasa huyo.. ##
Hukumu iliyokuwa imepangwa kutolewa siku ya Ijumaa kutokana na kukiri kwa msafirishaji madawa ya kulevya Ibrahim Akasha imeahirishwa hadi Januari 10, 2020, gazeti la The Daily Nation, Kenya limeripoti. \n\nKuahirishwa upya kwa kesi hii inamaanisha kuwa Ibrahim, mwenye miaka 30 raia wa Kenya, atakuwa ameweka kizuizini huko New York kwa takriban miaka mitatu wakati atakapojua muda wa kifungo chake. Kifungo hicho kinaweza kuwa kati ya miaka 10 hadi maisha. \n Kaka yake Ibrahim, Baktash, alihukumiwa kifungo cha miaka 25 Agosti, 2019. \n Dawn Cardi, wakili wa Ibrahim, amesema katika mahojiano Ijumaa kuwa kupangwa kusikilizwa kwa kesi hiyo katika mahakama ya serikali kuu huko Manhattan hakukuweza kufanyika kwa sababu mteja wake “anamaswali yasiyojibiwa” kuhusu kesi yake. \n Chini ya sheria za mahakama za Marekani, hukumu haiwezi kuendelea kutolewa endapo mtuhumiwa au mhalifu aliyekiri makosa akimshawishi jaji kuwa haridhiki na utaratibu wa kisheria katika usikilizaji wa kesi kwani haukuwa unajitosheleza. \n Katika taarifa iliyotumwa kwa Jaji Victor Marrero anayesikiliza kesi hiyo, Ibrahim Akasha amesema “amechanganyikiwa” na “yuko kizani” kwa sababu hakupata ufafanuzi wa suala lake la kisheria kutoka kwa Cardi.. ##
Serikali ya Kenya imesema imefanikiwa kudhibiti shambulizi la kikundi cha kigaidi cha Al-Shabaab Jumapili katika kambi ya kijeshi inayotumiwa na wanajeshi wa Kenya na Marekani, bila ya kuwepo madhara yoyote. \n\nKundi hilo lilidai limefanya mashambulizi mapema Jumapili, dhidi ya kambi hiyo ya kijeshi nchini Kenya. \n Msemaji wa Jeshi la Ulinzi la Kenya (KDF), Luteni Kanali Paul Njuguma ametoa ufafanuzi kuwa wapiganaji walivamia uwanja wa ndege wa Manda na sio kambi ya jeshi ya Simba, kama ilivyodaiwa hapo awali na Al-Shabaab. Amesema uwanja huo wa kiraia pia unatumika kama lango la kuingilia kambini hapo. \n "Hiyo ilikuwa propaganda," alisema Njuguna, akipinga madai ya Al-Shabaab. Katika ujumbe wa Twitter, KDDF ilisema: "Alfajiri ya leo majira ya saa 11:30, kulikuwepo na jaribio la kuvuruga usalama katika uwanja wa ndege wa Manda. Jaribio hilo lilizuwiwa kwa ufanisi." \n "Mpaka sasa miili minne ya magaidi imegunduliwa. Uwanja wa ndege uko salama," uliendelea kusema ujumbe huo wa Twitter. Hakujaripotiwa maafa yoyote kwa wanajeshi wa Marekani au Kenya. \n Jeshi la Kenya limesema moshi unaoonekana kwenye mkanda wa video kutoka eneo la tukio unatoka kwenye gari la mafuta lililoathiriwa katika shambulizi hilo, na tayari umedhibitiwa "na tayari hatua ya kuimarisha usalama zimechukuliwa." \n Kambi ya Simba iliyoko Manda Bay, kaunti ya Lamu nchini Kenya ndio ambayo Al-Shabaab ilidai kuishambulia. \n Kamandi ya jeshi la Marekani barani Afrika (AFRICOM) pia ilituma ujumbe wa Twitter, ikikiri kwamba ilikuwa inafuatilia hali hiyo. \n Lakini katika taarifa yake haikutoa maelezo zaidi. Marekani imekuwa ikifanya mashambulizi kadhaa yanayoilenga Al-Shabaab nchini Somalia. \n Marekani inavisaidia vikosi vya Somalia pamoja na wanajeshi wa Umoja wa Afrika (AU) katika kupambana na kundi la Al-Shabaab, ambalo lina mafungamano na mtandao wa Al-Qaeda.. ##
Vikundi vinavyounga mkono harakati za demokrasia Hong Kong vimepunguza kufanya maandamano wikiendi, wakati maafisa wa serikali wakizidi kuvichambua vikundi vya waandamanaji hao kuwa ni tishio kwa usalama wa umma.  \n\nPolisi nchini humo wameendelea kuvilinganisha vikundi hivyo na uvunjifu wa amani unaofanywa na wanaharakati wenye mafungamano na ugaidi wa ndani ya nchi. \n Kwa kipindi cha miezi minne iliyopita, Hong Kong imeyumbishwa kutokana na maandamano makubwa na ghasia dhidi ya kile kinachoonekana kuwa ni juhudi ya Beijing kunyang’anya madaraka na uhuru wa kiraia ambapo mji huo ambao unatawaliwa na China ulikuwa unafurahia mfumo wa nchi-mmoja- yenye tawala mbili. \n Mvua wakati wa maandamano \n Siku ya Jumapili ambapo mvua inanyesha, zaidi ya waandamanaji 1,000 walijipanga katika vibaraza vya maduka makubwa ya biashara katikati ya mji wa Hong Kong, wakiimba “pigania uhuru.” \n Baadhi ya wanaharakati hao walikuwa wamefunika sura zao katika jengo kubwa lenye maduka ya biashara walisababisha usumbufu kwa mgahawa unaodhaniwa kumilikiwa na China kwa kutuma mamia ya maombi bandia wakiagiza chakula katika mtandao wa biashara za migahawa ya kieletroniki. \n Katika makao makuu ya polisi kikundi cha wastaafu wanaoitwa “Silver-Haired Marchers” walikusanyika na kukaa wiki nzima makao makuu ya polisi wakiunga mkono maandamano yanayofanywa na vijana waliowengi. \n Kikundi cha waandamanaji walikuwa wanatengeneza visanamu kwa kutumia karatasi katika sherehe zinazofanyika Kowloon, iliyoko nje ya kisiwa cha Hong Kong. \n Lakini, mkutano uliokuwa unatarajiwa kufanyika katika wilaya yenye maduka ya biashara huko Causeway Bay hayakufanyika, ambako wiki iliyopita maelfu ya watu waliandamana katikati ya jiji hilo. \n Polisi wa kuzuia ghasia walitupa mabomu ya machozi kuwalenga waandamanaji Jumapili katika eneo ambalo wiki iliyopita mwanadamanaji mmoja alipigwa risasi za moto. \n Mwezi Juni, ushiriki katika maandamano dhidi ya serikali uliongezeka wakati takriban watu milioni 2 walipojitokeza kupinga muswada ambao hivi sasa umeondolewa bungeni uliokuwa unataka kuwarudisha wanaodhaniwa kuwa ni wahalifu kufunguliwa mashtaka China bara ambapo wakosoaji wa muswada huo wanasema ungeipa serikali ya Beijing nguvu kubwa ya kuwakamata wakazi wa Hong Kong. \n Mwenendo wa uhalifu  \n Wakati sehemu kubwa ya maandamano yalikuwa ya amani, kumekuwepo na ongezeko la matukio ya vurugu ambapo wanaharakati wanaofunika nyuso zao wamekuwa wakiharibu nyumba za biashara na mfumo wa usafiri wa chini ya ardhi wa jiji hilo, na kuwashambulia polisi kwa kuwatupia matofali na mabomu ya petroli yanayotengenezwa majumbani. \n Imetayarishwa na mwandishi wetu, Washington, DC. ##
Uamuzi wa dakika ya mwisho kuchelewesha uchaguzi mkuu nchini Nigeria, ambao hivi sasa umepangwa kufanyika Jumamosi, umesababisha shaka juu ya ahadi ya kuwepo uchaguzi huru na wa haki katika nchi yenye watu wengi zaidi Afrika. \n\nKwa wananchi wa Nigeria, ni hatua isiyopendeza, ingawaje sio kitu kigeni. Nchi hiyo haijawahi kufanya uchaguzi wa rais kwa wakati uliopangwa tangu mwaka 2007, wakati rais mstaafu Umaru Yar’Adua alipomshinda Rais Muhammadu Buhari kwa urahisi. \n Lakini kucheleweshwa uchaguzi sio jambo lenye kuleta wasiwasi kwa Nigeria peke yake. \n Uchambuzi wa takwimu \n Katika Bara la Afrika, chaguzi za rais 27 kati ya 102 zimekuwa zikicheleweshwa tangu mwaka 2009, kwa mujibu wa takwimu zilizochambuliwa na Sauti ya Amerika –VOA, kutoka katika ripoti mbalimbali na kutoka katika Taasisi ya Uchaguzi kwa Ajili ya Kunedeleza Democracy Afrika (Electoral Institute for Sustainable Democracy in Africa(( https://www.eisa.org.za/ )), asasi isiyokuwa ya kibiashara yenye makao yake Johannesburg, Afrika Kusini, inayohamasisha chaguzi kuwa za haki. \n Nchi 20 kati ya 51 kati ya zile zilizofanya uchaguzi wa rais wameshuhudia kuahirishwa uchaguzi mara moja au zaidi katika kipindi cha miaka 10. Ucheleweshaji huo ulikuwa kati ya siku mbili hadi miaka kadhaa, wakati nyingi katika hizo zikicheleweshwa angalau kwa wiki kadhaa. Ivory Coast ilikuwa na ucheleweshaji wa muda mrefu zaidi – miaka mitano. \n Sababu za kuahirishwa uchaguzi \n Sababu kubwa za kuahirishwa uchaguzi zinatofautiana, ikiwemo vita vya wenyewe kwa wenyewe na uasi na pia maafa na hata maafisa kujaribu kubadilisha muda wa katiba wa kushikilia madaraka. Wakati mwengine, tarehe za uchaguzi zinabadilishwa kutokana na maandalizi kuwa na mapungufu. \n Wakati nchi ikiwa haiwezi kufanya uchaguzi kama ulivyopangwa, inaweza kuathiri uhalali wa mchakato mzima. Nchini Nigeria, wapiga kura wameiambia VOA walikuwa wamebabaishwa na ucheleweshaji huu na inawapa shaka. \n (( https://www.voanews.com/a/nigeria-delays-national-elections-by-one-week-/4789593.html )). \n Lakini uchambuzi wa VOA unaonyesha kuwa kuahirishwa kwa uchaguzi sio dalili ya uongozi mbovu kwa tukio hilo tu – kwani, mara nyingi demokrasia imara na dhaifu zinakuwa na ucheleweshaji uchaguzi mara chache.  Ucheleweshaji na Demokrasia Kila mwaka Kitengo cha Economist Intelligence, cha kampuni inayochapisha gazeti la Economist newspaper, ilitoa Jadwali la Demokrasia ((https://www.eiu.com/topic/democracy-index )). Jadwali hilo linaonyesha nchi na daraja zao katika vigezo kama vile mchakato wa uchaguzi, ushiriki wa kisiasa na uhuru wa raia. \n Kwa jumla, nchi ambazo hazicheleweshi uchaguzi katika tathmini iliyofanyika 2018 zilikuwa asilimia 11 juu zaidi kuliko zile ambazo zinachelewesha. Nchi ambazo hazina ucheleweshaji pia zilipata asilimia 24 juu zaidi katika mchakato wa uchaguzi na ushiriki wa vyama vingi vya siasa. \n Hakuna nchi ambazo zilipata alama za juu zaidi kwa matokeo ya jumla, ikiwemo Botswana, Cabo Verde, Mauritius na Afrika Kusini, zimekuwa zikishuhudia ucheleweshaji. \n Matokeo ya kustaajabisha \n Lakini muangalio wa karibu unaonyesha matokeo ya kustaajabisha zaidi: Nchi ambazo zina alama za chini katika jadwali la viwango vya demokrasia, kama vile Burundi, Djibouti, Equatorial Guinea na Zimbabwe, hazijakumbwa na kuahirishwa uchaguzi. \n Katika kipindi kilichoangazwa, nchi 10 zilizokuwa zinahisabiwa kuwa ni za “kidikteta” na kitengo cha Economist Intelligence zilichelewesha uchaguzi, lakini serikali 15 ambazo ziko katika kundi hilo hazikuchelewesha. \n Kwa nchi ambazo zinania ya kuboresha utawala bora na kutengeneza mazingira ya kushirikisha mchakato wa demokrasia, kucheleweshwa kwa uchaguzi kunaweza kutumika kuimarisha ushiriki wa wapiga kura na kuwapa moyo wapiga kura bila ya uvunjifu wa amani au kuwalazimisha. Lakini serikali ambazo zinafanya uchaguzi ulio huru na wa haki hawana ulazima kutayarisha mipango hii.. ##
Kwa karne kadhaa kuanzia mwishoni mwa miaka ya 1400, wafanyabiashara ya utumwa Wareno katika eneo ambalo ni Angola hivi leo walihusika na biashara haramu ya kusafirisha binadamu kupitia bahari ya Atlantic. \n\nTakriban watumwa wa Kiafrika milioni 6 walitokea Angola, wengi wao walipelekwa katika makoloni ya Ureno, japokuwa baadhi yao waliishia kupelekwa Marekani Kaskazini. \n Wakati baadhi ya machifu wa makabila walipata faida kwa kuuza mateka kwa wazungu waliokuwa wakifanya biashara ya utumwa, lakini wako viongozi ambao walijaribu kuwalinda watu wao. \n Mayra de Lassalette na Betty Ayoub wa VOA walisafiri hadi Angola waliweza kukusanya simulizi mbalimbali juu ya mapambano makali dhidi ya biashara ya utumwa yalivyotokea. http://bit.ly/3083KTT \n Wakati huohuo Ofisi ya Kumbukumbu ya Taifa Luanda, Angola inaonyesha nyaraka zilizokuwa zimehifadhiwa kwa kipindi cha miaka isiyopungua 300. \n Wanahistoria wanasema kuwa Wareno waliondoka na kumbukumbu nyingi za kihistoria walipoondoka Angola baada ya nchi hiyo kupata uhuru mwaka 1975.. ##
Takwimu mpya za Umoja wa Mataifa (UN) zinaonyesha kuwa bara la Afrika chini ya jangwa la Sahara liko nyuma likilinganishwa na maeneo mengine duniani katika kupunguza vifo vya watoto na kina mama.  \n\nMakadirio ya shirika la afya duniani (WHO) na idara ya Umoja wa Mataifa ya kuhudumia watoto (UNICEF) wamebaini kuwa mizozo, mifumo mibaya ya afya na umaskini ni baadhi ya vigezo ambavyo vinachangia kwa mamilioni ya vifo vya watoto na kina mama vinavyoweza kuzuilika. \n Idara hiyo ya UN inasema tangu mwaka 2000, vifo vya watoto vimeshuka kwa takriban mara moja na nusu na kwamba vifo vya kina mama vimeshuka kwa zaidi ya theluthi moja, hali hiyo imetokana na upatikanaji wa huduma nzuri za afya. \n Makadirio haya mapya, hata hivyo, yanaonyesha kuwa watoto milioni 6.2 walio na umri wa chini ya miaka 15 walifariki mwaka 2018 na takriban wanawake 300,000 wamefariki kutokana na matatizo yanayohusiana na ujauzito na kujifungua mwaka 2017. \n Idara zinaripoti kuwa mwanamke mjamzito au mtoto mchanga anayezaliwa anakufa kila sekunde 11 sehemu fulani duniani, wengi wao kutokana na sababu zinazoweza kuzuilika. \n Peter Salama Mkurugenzi Mtendaji wa Afya ya Umma katika (WHO) anasema wanawake na watoto barani Afrika chini ya jangwa la Sahara wako katika hatari kubwa sana kukumbwa na vifo kuliko katika maeneo mengine yoyote. \n “Mwaka 2017, kwa mara ya kwanza, nusu ya vifo vya watoto vilitokea barani Afrika. Kwa sababu ya ongezeko la viwango vya uzazi, tunabashiri kwamba idadi hiyo itafikiia zaidi ya asilimia 60 ya vifo vya watoto vinavyotokea ulimwenguni. Kwa vifo vya kina mama hivi leo, theluthi mbili vinatokea barani Afrika,” anasema Salama. \n Salama anasema hatari za maisha kwa mwanamke kufariki kutokana na sababu zinazoambatana na ujauzito ni mmoja kati ya 37 barani Afrika, ukilinganisha na mmoja kati ya 7,800 nchini Australia. Anasema hatari za kujifungua mtoto katika nchi zenye serikali thabiti ni ndogo sana ukilinanisha na nchi ambazo zimeathiriwa na mizozo. \n Anasema nchi zenye maendeleo kiasi zinaweza kufanya juhudi kupunguza vifo vya mtoto na kina mama. Anaelezea, mataifa ya Malawi, Zambia, Belarusa, Bangladesh na Cambodia. \n “Ni sababu moja ya dhahiri kuwa wamewekeza zaidi katika afya ya uzazi, kina mama, mtoto mchanga na afya ya mtoto. Wanachagua program zinazofaa na wanawekeza kwa mujibu inavyotakiwa. Lakini hii si hadithi yote. Wanawekeza pia katika huduma za msingi za afya na afya kwa ujumla. Kwa kifupi, wanawekeza zaidi katika mifumo ya msingi na yenye kuingiliana,” amesema Salama. \n Malengo ya UN ya Maendeleo Endelevu yanalenga kupunguza vifo vya kina mama kwa chini ya 70 katika kila mimba 10000 kwa watoto wanaozaliwa, na vifo vya watoto chini ya miaka mitano vipunguzwe walau 25 kwa kila watoto 1000 ifikapo mwaka 2030. \n WHO na UNICEF wanasema dunia lazima ichukue hatua hivi sasa na kuwekeza fedha zaidi zinazohitajik kupunguza vifo hivi. \n Imetayarishwa na mwandishi wetu, Khadija Riyami, Washington, DC. ##
Waziri Mkuu wa Ubelgiji Charles Michel ameiomba radhi rasmi radhi Ijumaa kutokana na vitendo vya nchi yake kuwateka nyara watoto wa kichotara kutoka Jamhuri ya Kidemokrasia ya Congo (DRC) kati ya mwaka 1959 na 1962. \n\nAkizungumza mbele ya Baraza Kuu la Bunge Michel alisema nchi yake itafanya juhudi zote katika kupambana na ubaguzi wa rangi na chuki dhidi ya wageni \n Watoto hao waliotekwa nyara ni wale waliozaliwa na wazazi wa kizungu na wa Kiafrika kati ya miaka 1940 na 50. \n Watoto hao walichukuliwa kwa nguvu kutoka kwa mama zao wa Kikongo na kupelekwa Ubelgiji ambako walilelewa na familia mbali mbali pamoja na kanisa la Kikatholiki. \n Kundi la waathiriwa 25 walihudhuria hotuba hiyo na mwishowe kubaki kimya kwa dakika moja kuwakumbuka wale waliopoteza maisha wakati wa ukatili huo. \n Hii ni mara ya kwanza kwa ubelgiji kuomba radhi na kukiri kuwajibika kwake kwa ukatili uliotendwa katika miaka 80 ya utawala wake wa kikoloni nchini Congo.  \n Imetayarishwa na mwandishi wetu, Washington, DC. ##
Uongozi wa jeshi la Uganda, wakishirikiana na uongozi wa kikosi cha wanajeshi wa Muungano wa Afrika wanaolinda amani nchini Somalia – AMISOM, wanachunguza tukio la mwanajeshi wa Uganda, aliyemuua kiongozi wake na wanajeshi wenzake wawili kabla ya kujiua. \n\nUganda inasema mwanajeshi huyo alifyatua risasi kiholela na kuua wenzake wote waliokuwa katika sehemu ya tukio, kikiwa kisa cha kwanza kwa mwanajeshi wa Uganda kuua wenzake wakiwa kazini, nje ya nchi. \n Tukio hilo la Jumamosi, kwenye makao makuu ya Jeshi la Amisom nchini Somalia limetajwa na maafisa wa jeshi la Uganda kuwa la kushitukiza, bila kutoa sababu kamili wala kutaja majina ya wahusika, wakisema uchunguzi wa kina unaendelea. \n Japo kuna taarifa kwamba afisa huyo wa jeshi alikuwa ameudhiwa na mkubwa wake, na kulikuwapo ukusiano mbaya wa kikazi kati yao, naibu msemaji wa Jeshi la Uganda UPDF Luteni Kanali Deo Akiiki amesema wachunguzi kutoka Uganda wamekwisha wasili Uganda na wameanza uchunguzi kwa kushirikiana na uongozi wa Amisom. \n “Tunapeleleza kilichosababisha tukio hilo. Tumetuma wapelelezi watakaoshirikiana na uongozi wa Amisom nchini Somalia na watakapotupatia ripoti, tutajua sababu kamili”, amesema Deo Akiiki, naibu wa msemaji wa jeshi la Uganda UPDF \n Hili ni tukio la kwanza kwa mwanajeshi wa Uganda kuua kiongozi wake. Ni mara ya kwanza pia kwa mwanajeshi wa Uganda kushambulia wenzake na kuwaua wakiwa nje ya nchi kazini. \n Matukio ya wanajeshi wa Uganda kuua raia au wenzao kufuatia mzozo wa kifamilia, mapenzi, umiliki wa mali, sababu zisizojulikana ni kawaida nchini Uganda. \n Mwaka 2018, mwanajeshi Isaac Okello alihukumiwa kifungo cha miaka 80 kwa kumuua mama mjamzito, mumewe na mtoto wao wa kiume katika wilaya ya Alebtong, kaskazini mwa Uganda. \n Mwaka 2016, Sagenti Isaac Obua, aliua wanajeshi wenzake saba katika kambi ya Makindye jijini Kampala. \n Mwaka 2018 mwanajeshi Patrick Odoch alihukumiwa miaka 90 gerezani na mahakama ya kijeshi, baada ya kuua raia 11 karibu na makao makuu ya kambi ya jeshi ya Bombo. \n Hivi vikiwa ni visa vichache tu kati ya vingi, vya wanajeshi wa Uganda kutekeleza mauaji kinyume cha sheria. Lakini naibu wa msemaji wa jeshi Deo Akiiki, anasema huenda sababu zisiwe zinakaribiana na tukio la Jumamosi nchini Somalia. \n “Japo wanajeshi wamekuwa wakiua raia Uganda na hata kuua wenzao kwa kuwapiga risasi, halijawahi kutokea nje ya nchi kama hili la Somalia. Tuna matumaini kwamba wapelelezi watatupatia taarifa kamili,” ameongeza kusema Akiiki. \n Jeshi la Uganda vile vile limekanusha baadhi ya taarifa kwamba huenda mazingira ya kazi kwa wanajeshi nchini Somalia ni magumu. \n “Sitegemei kwamba kazi ni ngunu nchini Somalia kwa sasa. Kazi ilikuwa ngumu mwanzoni, tulipowasili nchini humo. Wanjeshi wetu hupewa likizo. Kwa hivyo sidhani mwanajeshi huyo alikuwa na msongo wa mawazo au labda alikuwa anapata wakati mgumu kazini” amesema Akiiki. \n Uganda ndio ilikuwa ya kwanza kutuma wanajeshi wake nchini Somalia kupambana na wanamgambo wa Al-shabaab na ndiyo yenye idadi kubwa ya wanajeshi. nchi nyingine ni Kenya, Burundi, Ethiopia, Djibouti na Sierra Leone. \n Imetayarishwa na Mwandishi wetu, Kennes Bwire, Washington DC.. ##
Rais Donald Trump ametumia hotuba yake juu ya hali ya Taifa Jumanne usiku kuweka shinikizo la mwisho kujengwa ukuta katika mpaka wa kusini ya Marekani, wakati siku chache zilizopita alitahadharisha kuwa serikali inaweza kufungwa tena. \n\n“Nitajenga ukuta,” Trump aliahidi, akisema ukuta wa chuma utakuwa wa kimkakati, wakisasa na wenye matundu ya kuonyesha upande wa pili. Lakini alisita kutangaza hali ya dharura ya kitaifa kwa ajili ya kupatiwa fedha za ujenzi huo. \n Trump ambaye alikuwa amefanya ukuta wa mpakani ni moja ya ahadi za kampeni yake, alitumia muda mwingi wa hotuba yake kueleza hatari za mpaka wa Marekani na Mexico. \n Hivi tunavyoongea, misafara mikubwa iliyoandaliwa inaelekea Marekani,” Trump amesema, akikusudia ni kikundi cha wahamiaji wanaume, wanawake na watoto kama kama uvamizi hatari.” \n Katika hotuba yake Rais Trump ameeleza sera ya nje ya Marekani akigusia mikataba mbalimbali. \n Sera ya biashara \n Trump amesema : "Mkataba wetu mpya kati ya Marekani - Mexico -Canada -- au USMCA -- utachukuwa nafasi ya NAFTA na kuleta tija kwa wafanyakazi wa Marekani : ukirudisha ajira zetu za kazi za viwandani, ukipanuwa wigo la kilimo, na kulinda haki miliki ya uvumbuzi, na kuhakikisha kuwa magari zaidi yanaweka alama ya maneno manne ya kupendeza : Made in the USA.  Sera ya silaha za maangamizi \n "Wakati tukiwa tunatekeleza makataba huo herufi kwa herufi, Russia imekuwa ikikiuka makubaliano. Ndio maana nimetangaza kuwa Marekani itajiondoa rasmi kutoka katika Mkataba wa silaha za nyuklia za masafa ya kati au INF  "Tunaweza kuanzisha mazungumzo juu ya mkataba mwengine, na kuiongeza China na nchi nyingine, au pengine hatutaweza -- kwa hali hiyo, tutaweza kuwashinda wengine wote."  "Bado kuna kazi nyingi zinatakiwa kufanyika, lakini mahusiano yangu na Kim Jong Un ni mtu mzuri. Na Mwenyekiti Kim na mimi tutakutana tena Februari 27 na 28 huko Vietnam."  Demokrasia Venezuela \n Rais Trump amesema : "Wiki mbili zilizopita, Marekani imetangaza rasmi kuitambua serikali halali ya Venezuela, na Rais wa mpito Juan Guaido."  Hali ya maridhiano Afghanistan \n Rais amesema kuwa : "Majeshi yetu shupavu hivi sasa yamekuwa yakipigana huko Mashariki ya Kati kwa takriban miaka 19. Huko Afghanistan na Iraq, takriban mashujaa wa jeshi letu 7,000 wamejitolea maisha yao. Zaidi ya Wamarekani 52,000 wamejeruhiwa katika vita hivyo. Tumetumia zaidi ya dola trilioni 7 huko Mashariki ya Kati.  "Hivi sasa tukiwa tunashirikiana na washirika wetu kuangamiza kikundi cha ISIS, ni wakati kuwapa mapokezi makubwa mashujaa wapiganaji wetu wanaorejea nyumbani.  "Kadhalika nimekuwa nikiharakisha mazungumzo ili kufikia maridhiano ya kisiasa huko Afghanistan. Majeshi yetu yamekuwa yakipigana kwa juhudi kubwa -- na tunawapongeza kwa ushujaa wao, hivi sasa tunaweza kuanza kutafuta suluhu ya kisiasa katika mgogoro huu wa muda mrefu uliouwa wengi."  "Kuhakikisha kuwa ufisadi wa kidikteta hautaweza kupata silaha za nyuklia, nimeiondoa Marekani kutoka katika makubaliano ya balaa kubwa ya nyuklia. Na kabla ya kuanza kipindi cha baridi tuliweka vikwazo dhidi ya Iran ambavyo havijawahi kuwekwa kwa nchi yoyote." \n Trump ahimiza umoja \n Trump ametoa hotuba yake katika hali ya mabadiliko : kwa mara ya kwanza spika wa Baraza la Wawakilishi kutoka chama cha waliowengi Wademokrat, Nancy Pelosi wa California, alikuwa akimtupia macho Trump nyuma ya mabega yake wakati akilihutubia Bunge la Marekani –Congress. \n Wademokrat walianza kulidhibiti Baraza la Wawakilishi wakati wa uchaguzi wa katikati ya muhula Novemba ambapo kulitokea mgawanyiko katika serikali ikiwa Wademokrat ni waliowengi kaitka Baraza hilo na Warepublikan wao ni waliowengi katika Baraza la Seneti na White House kitu ambacho kimemuwiya vigumu Trump kutekeleza mapendekezo ya sera zake. \n Ikiwa ni sehemu ya kutambua kwake Trump hali mpya ya kisiasa inayoendelea Marekani, Trump katika hotuba yake alijikita kuhimiza umoja na ushirikiano kati ya Warepublikan na Wademokrat. Moja ya maelezo yake, Trump alisisitiza kuwa watunga sheria lazima “ warejeshi mshikamano wa kupendana” Washington. \n “Nawataka wanaume na wanawake katika Bunge hili : Angalieni fursa zilizoko mbele yetu! Mafanikio yetu yakusisimua yako mbele yetu. Safari zetu zenye mafanikio zinatusubiri.”. ##
Waziri wa Mambo ya Nje wa Marekani Mike Pompeo amekutana na Rais wa Angola Joao Lourenco mjini Luanda Jumatatu, mazungumzo yao yakiangaza juu ya kuboresha ushirikiano wa kiuchumi na kuwasaidia wananchi wa Angola kupiga vita ufisadi. \n\nLourence alichaguliwa kuwa rais mwaka 2017 wakati Rais wa zamani Jose Eduardo dos Santos alipoachia madaraka baada ya kutawala nchi hiyo kwa miongo mine. \n Lourenco amewashangaza wengi kwa utawala wake kuonekana ukipambana na ufisadi kwa nguvu zote. \n Katika mkutano na waandishi wa habari mjini Luanda, Waziri wa Mambo ya Nje Manuel Augosto amesema “anataka kuamini kuwa ujio wa Pompeo ni dalili ya Rais Donald Trump kuunga mkono nchi hiyo,” na ana matumaini ni mwanzo mpya, uhusiano mpya kamili kati ya nchi hizo mbili. \n Pompeo amesema hakuweza kujibu swali juu ya lini Trump angeweza kufanya ziara Angola, akisema rais ana shughuli nyingi, hususan katika mwaka wa uchaguzi. \n Alipoulizwa kuhusu ushindani uliopo kati ya Marekani na China nchini Angola na maeneo mengine Afrika, Pompeo amesema atawaachia wengine kufanya tathmini jinsi mbinu za Marekani zinavyo tofautiana na China kibiashara, akiongeza, “Tunapokuja nchini kwenu, tunawaajiri wananchi wa Angola.” \n Pompeo amemwambia Augusto kuwa ziara yake imekuja wakati muhimu katika historia ya Angola kwa sababu biashara, asasi za kiraia na wananchi wa Angola wako tayari kwa mabadiliko. \n Pompeo alisema yeye na viongozi wa Angola walizungumza kwanza jinsi ya kushughulikia zaidi masuala ya ufisadi ambayo yamelikwamisha taifa kwa kipindi kirefu, na kumpongeza Lourenco kwa juhudi zake. \n “Amewadhibiti watendaji wabaya. Ni matumaini yangu ataendelea kuwakomboa wananchi wa Angola kutokana na ufisadi,” Waziri wa Mambo ya Nje wa Marekani alisema.  Pompeo pia amegusia mafanikio ya programu za afya zinazosaidiwa na Marekani, ikiwemo juhudi za kupambana na ukimwi, PEPFAR na mradi wa malaria. Amesema idadi ya walioathirika na malaria Angola imepungua kwa asilimia 50 katika miaka ya karibuni. \n Pompeo aliwasili Angola jioni Jumapili baada ya ziara yenye tija huko Senegal, ambako alishuhudia kusainiwa kwa hati tano za maelewano katika ushirikiano wa sekta binafsi kati ya makampuni ya Senegal na Marekani.. ##
Rais wa Marekani Donald Trump anasema uamuzi wa kuruhusu shughuli kuendelea nchini kama kawaida, “ ndio uamuzi mkubwa ambao sijawahi kukabiliwa nao.” \n\nAmesema Ijumaa atajaribu kupima manufaa na madhara ya uamuzi huo akishirikiana na washauri wake wa afya na uchumi. \n Hata hivyo, kile ambacho hakiko bayana hivi sasa ni iwapo majimbo yote yatafuata kile Trump atachosema. Trump hakusimamisha rasmi shughuli zote nchini, na alimwaachia kila gavana kufanya maamuzi katika jimbo lake. , \n Trump anasema anapendelea kuona shughuli zote zinaanza kama kawaida ifikapo Mei 1. \n Dkt Anthony Fauci, mtaalam wa ngazi ya juu wa maradhi ya maambukizi, amekiambia kituo cha televisheni cha CNN kuwa “hali ya maambukizi ya virusi vya corona ndio inayoweza kufanya maamuzi iwapo ni sahihi kuruhusu shughuli kufunguliwa au lau. Ametahadharisha kuwa maamuzi ya haraka yanaweza kupelekea wimbi jipya la maambukizi. \n Wakati nchi nyingi duniani wananchi wanaendelea kutotoka majumbani ili kupunguza maambukizi ya janga la virusi, idadi ya maambukizi yanaendelea kuongezeka. \n Kituo cha Johns Hopkins chenye kukusanya taarifa za virusi vya corona duniani kimeripoti kuwa zaidi ya watu 102,000 wamefariki duniani kutokana na virusi hivyo, lakini wataalam wengi wa afya ya umma ulimwenguni wanaamini idadi ya vifo iko juu zaidi kutokana na uhaba wa uchunguzi, vifo vinavyotokana na COVID-19 ambavyo havikuhusishwa na ugonjwa huo na vifo ambavyo haviripotiwi kutokana na watu wasiokuwa na makazi na sababu nyingine. \n Marekani ni yenye maambukizi zaidi ya virusi vya corona duniani ambapo kuna zaidi ya maambukizi nusu milioni ya maambukizi milioni 1.7.Inafuatiwa na Uhispania yenye maambukizi 158,000 na Itali ambayo inamaambukizi 147,000. \n Ijumaa kulikuwa na janga la vifo Marekani kutokana na virusi, ikirikodi vifo. \n Kituo cha Kudhibiti na Kuzuia Maradhi cha Marekani, CDC, kimesema idadi ya vifo ni makadirio pungufu,” idadi iliyofuatilia vifo tu vilivyothibitishwa baada ya sampuli zao kupimwa. \n Nchini Brazil, idadi ya vifo ilivuka 1,000 Ijumaa, na kuifanya nchi hiyo nchi ya kwanza katika eneo la Ulaya kufikia idadi hiyo. \n China imeendelea kuripoti idadi ya chini ya maambukizi mapya ya virusi hivyo Ijumaa, ikisema jimbo la Hubei, ambapo virusi hivyo vilianza, ilirikodi maambukizi maambukizi,sifuri wakati maeneo mengine ya China yalikuwa na idadi ya maambukizi ya watu 46.. ##
Uzalishaji huo unatarajiwa kuongezeka kufikia mapipa 270,000 kwa siku ifikapo mwishoni mwa mwaka huu waziri wa mafuta wa Sudan Kusini Ezekiel Gatkuoth aliliambia shirika la habari la Reuters. \n\nSudan Kusini itaanza tena kuzalisha zaidi ya mapipa 350,000 ya mafuta ghafi kwa siku ifikapo kati kati yam waka 2020 ongezeko kutoka kiwango cha sasa cha zaidi ya mapipa 140,000 kwa siku alisema waziri wa mafuta nchini humo Ezekiel Lul Gatkuoth. \n Uzalishaji unatarajiwa kuongezeka kufikia mapipa 270,000 kwa siku ifikapo mwishoni mwa mwaka huu Gatkuoth aliliambia shirika la habari la Reuters. Alikuwa akizungumza pembeni ya mkutano wa Petrotech katika mji mkuu wa India, New Delhi. \n Taifa hilo changa duniani ambalo lilijitenga kutoka Sudan mwaka 2011 moja ya hazina yake kubwa sana ni mafuta ghafi katika mataifa ya Afrika, kusini mwa Sahara na ni theluthi moja pekee ya mafuta yake ndio yamekuwa yakichunguzwa. \n Sudan Kusini imepoteza visima vyake vingi vya mafuta kutokana na vita vya wenyewe kwa wenyewe ambavyo vilizuka miaka miwili iliyopita baada ya kujipatia uhuru wake.. ##
Serikali ya Ufilipino Ijumaa imeridhia viongozi wa waasi wa kikundi cha Kiislam kujitawala katika jimbo jipya la Kiislam kusini mwa Ufilipino. \n\nKikundi hicho kilikuwa kikipingana na majeshi ya serikali ya Ufilipino kwa miongo kadhaa ili kuweka utawala wao wenyewe, lakini pia sasa wamekabidhiwa jukumu la kutafuta amani na maisha bora kwa watu wao. \n Katika sherehe rasmi, Rais Rodrigo Duterte alimuapisha kiongozi wa kundi hilo la Kiislamu, Murad Ebrahim, mkuu wa kundi kubwa kuliko yote la Waislam nchini humo, kuwa waziri mkuu wa mpito katika hafla iliyoacha athari ya kipekee huko Manila. \n Hatua hiyo inafuatia kura ya maoni iliopigwa Januari na wanainchi wakiomba kuwepo mkoa huru wa Bangsamoro, ikiwa pia ni kilelele cha kufikia makubaliano ya amani kumaliza vita ambayo waasi walikuwa wanadai uhuru wao uliyosababisha watu 150,000 kuuawa tangu vita hivyo kuanza mwaka 1970. \n Rais Duterte na Murad, kiongozi wa kundi la Moro Islamic Front, wote kwa pamoja wamesema, wana imani makubaliano hayo yaliyofikiwa yatasaidia kuzuia kuongezeka kwa vikundi vya kiislam vyenye siasa kali katika mkoa wa kusini mwa Mindanao wenye Waislam wengi nchini humo. \n Kubwa kuliko yote tunapenda kuona mwisho wa vita ambavyo vimeuangamiza mji wa Mindanao na kugharimu maisha ya watu wengi bila ya sababu yoyote,” Rais amesema. \n Imetayarishwa na mwandishi wetu, Washington, DC.. ##
Waziri Mkuu wa Uingereza Theresa May amejiuzulu kama kiongozi wa Chama cha Conservative Ijumaa na duru ya kwanza ya upigaji kura kumchagua mrithi wake ndani ya chama cha Conservative unatarajiwa kuanza wiki ijayo. \n\nMay alichukuwa madaraka mwaka 2016 kufuatia kura ya maoni ya kusitisha mahusiano na Umoja wa Ulaya (EU) na alitumia muda wake mwingi katika miaka mitatu akishughulikia mpango huo. \n May ataendelea kuwa waziri mkuu hadi wabunge watakapomchagua kiongozi mpya wa chama hicho mchakato utakaochukuwa hadi miezi miwili. \n Hata hivyo alishindwa mara tatu kuwashawishi wabunge kuunga mkono mpango wake wa kujiondoa Umoja wa Ulaya (Brexit). \n Waziri mkuu atakaye chaguliwa atakuwa na kipindi kifupi chini ya miezi mitano kuamua iwapo arejeshe mpango wa May na kuchelewesha kujitoa umoja wa Ulaya (Brexit) kwa mara nyingine, au aondoke EU bila ya makubaliano yeyote. \n Wagombea kadhaa kati ya kumi na moja ambao wanataka kuchukuwa nafasi ya May, akiwemo waziri wa mambo ya nje wa zamani Boris Johnson, wamesema wanampango wa kuomba kuwepo mabadiliko ya makubaliano hayo, pamoja na kuwa EU imesema haitaanzisha mazungumzo mara nyingine. \n Duru za siasa zinaeleza kuwa May hatalihutubia taifa lakini anatarajiwa kuwasilisha barua ya kujiuzulu katika "Kamati ya 1922" ya chama chake. \n Wachambuzi wanasema kuwa Boris Johnson anaonekana kuwa na nafasi kubwa ya kushinda. \n Waziri Mkuu May alitangaza kujiuzulu Mei 24 baada ya kushindwa kufanikisha makubaliano ya Uingereza kujiondoa Umoja wa Ulaya (Brexit). ##
Watu 74 waliokuwa katika treni ya abiria wamepoteza maisha baada ya mtungi wa gesi ambao abiria walikuwa wanatumia kupika chakula cha asubuhi kuripuka ndani ya treni hiyo. \n\nKatika ajali hiyo abiria wengine kadhaa walijeruhiwa. Ajali hiyo ilitokea karibu na mji wa Rahimyar Khan katika jimbo la mashariki la Punjab, maafisa wa Pakistan wamesema. \n Picha za televijeni zimeonyesha moto mkubwa na watu walikuwa wanasikika wakilia. \n Maafisa wa shirika la reli la Pakistan tayari wameanza kufanya uchunguzi juu ya tukio la ajali hiyo ya moto. \n Taarifa za awali zimesema chanzo cha moto huo ni kulipuka kwa mitungi miwili ya gesi iliyokuwa ndani ya treni iliyokuwa inatumiwa na abiria kupikia. \n Ajali za gari moshi hutokea mara nyingi nchini Pakistan, ambako shirila la reli limeshuhudia miongo kadhaa ya kuzorota kwa uboreshwaji wa usafiri wa reli kutokana na rushwa, utawala mbovu na ukosefu wa uwekezaji.  \n Imetayarishwa na mwandishi wetu, Patrick Nduwimana, Washington, DC.. ##
Waziri wa Ulinzi wa Sudan Awad Mohamed Ahmed Auf ametangaza kuwa kiongozi wa muda mrefu Omar al-Bashir ameondolewa madarakani na anashikiliwa mahala penye usalama. \n\nAkizungumza kupitia Televisheni ya Taifa ya Sudan waziri huyo amesema kutokana na hali hiyo ametangaza hali ya dharura ya miaka mitatu na amri ya kutotoka nje wakati wa usiku kwa muda wa mwezi mmoja. \n Amesema kwamba baraza la mpito linaundwa na litabaki madarakani kwa miaka miwili. \n Baraza la mpito \n Akilihutubia taifa kupitia televisheni ya taifa Auf alisema baraza la mpito litakuwa na jukumu la kutayarisha uchaguzi utakaofanyika wakati muda wa mpito ukimalizika. \n Hata hivyo, wanaharakati waloitisha maandamano ya miezi minne mfululizo dhidi ya Rais Bashir wamepinga taarifa ya waziri wa ulinzi ya kutangaza muda wa mpito. \n Wanaharakati hao wa chama cha wafanyakazi ambao ni wanataaluma mbalimbali wameitisha maandamano siku ya Jumamosi na kuwataka waandamanaji warejee tena kukaa nje ya makao makuu ya jeshi hilo wakishinikiza kuundwa kwa serikali ya kiraia. \n Awali viongozi wao walisema watakubali tu serikali ya kiraia ambayo itajumuisha viongozi wa upinzani. \n Taarifa za kujiuzulu Bashir \n Taarifa zaidi zinaeleza Rais al-Bashir amejiuzulu, kufuatia shinikizo la jeshi la nchi hiyo baada ya miezi minne ya maandamano yakipinga utawala wake uliodumu kwa miaka 30. \n Chanzo cha habari katika jeshi la Sudan kimeifahamisha VOA kuwa Rais huyo alikuwa kizuizini nyumbani wakati viongozi wa jeshi na viongozi wa siasa Alhamisi asubuhi wakizungumzia utaratibu wa serikali ya mpito. \n Kufungwa kwa uwanja wa ndege \n Ripoti zinaeleza vyombo vya dola vimefunga uwanja wa ndege mkuu na kuwakamata maafisa na viongozi wa jeshi ambao ni watiifu kwa al-Bashir. \n Wakati huohuo Shirika la habari la Reuters limeripoti kuwa vikosi vya Sudan vimefanya upekuzi katika makao makuu ya harakati za Kiislam za Bashir, ambacho kinaendesha chama chake cha National Congress Party. \n Hata hivyo msemaji wa chama hakujibu ombi la VOA kutoa maoni yake. \n Mahojiano maalum na mmoja wa waandamanaji \n No media source currently available \n Waandamanaji washeherekea  \n Waandamanaji wamekuwa wakisheherekea nje ya makao makuu ya jeshi mjini Khartoum. \n Wanaharakati waloitisha maandamano ya miezi minne hivi sasa dhidi ya Rais Bashir wamepinga taarifa ya waziri wa ulinzi ya kutangaza muda wa mpito. \n Kuondolewa madarakani kwa al-Bashir ni baada ya maandamano yaliyoanza kufuatia ongezeko la bei ya mkate, na baadaye bei ghali ya mafuta, na hapo tena upungufu wa chakula na ukosefu wa pesa za kigeni, waandamanaji wakilijitokeza mitaani na kumtaka aondoke madarakani kwa usimamizi mbovu wa uchumi. \n Jinsi mapinduzi yalivyoanza \n Wakati maandamano yalipoanza, hapo Disema 19, 2018, Bashir, alisema waandamanaji walikuwa vibaraka wa mataifa ya magharibi na kwamba maandamano yao yalikuwa sawa na vilio vya vyura, akisisitiza kwamba mabadiliko nchini Sudan, yangeweza tu kutekelezwa kwa njia ya kidemokrasia. \n Al-Bashir alichukua madaraka mwaka 1989 kutokana na mapinduzi yaliyofanywa na chama cha Kiislamu na mara moja kutangaza hali ya dharura kote nchini katika juhudi za kukandamiza upinzani. \n Sikiliza mahojiano maalum juu ya mapinduzi ya Sudan \n No media source currently available \n   \n Imetayarishwa na Mwandishi wetu, Abdushakur Aboud, Washington, DC.. ##
HATIMAYE Tanzania na Kenya zimekubaliana kumaliza mgogoro wa madereva wa malori uliokuwa unafukuta katika mipaka ya nchi hizo kwa takribani wiki mbili sasa. \n\nUfumbuzi wa mgogoro huo umepatikana baada ya viongozi na watendaji wa ngazi mbalimbali katika serikali za Tanzania na Kenya kukutana mpakani eneo la Namanga. \n Katika kikao hicho kilichoshirikisha mawaziri, wakuu wa mikoa, makatibu tawala na wataalam wa sekta mbalimbali,viongozi hao wamekubaliana kuanzia sasa madereva wa malori watapimwa katika nchi zao na kupewa cheti kitakacho tambulika popote watakapo kwenda kwa muda wa siku 14. \n Wakisoma makubaliano hayo Waziri wa Uchukuzi wa Tanzania Issack Kamwelwe na Waziri wa Uchukuzi wa Kenya James Machari baada ya kusaini mkataba wa makubaliano walisema kimsingi wameafikiana kuhakikisha kuwa biashara zinaendelea na pia tahadhari za kukabiliana na Corona zinaendelea. \n Kuhusu utaratibu wa wananchi wa kawaida mawaziri hao wamesema jukumu hilo wamepewa wakuu wa mikoa yote iliyoko mpakani mwa nchi hizo ambao watahakikisha kuwa wananchi wenye mahitaji pande zote wanayapata bila usumbufu na wakati huo huo wakichukua tahadhari. \n Wamesema katika hatua za awali wananchi watakaoguswa na mpango huu ni pamoja na wakulima ambao wamelima mazao yao upande wa pili wa mpaka ambapo sasa watawekewa utaratibu wa kuvuna mazao yao. \n Wamesema baada ya tatizo lakundi hilo kutatuliwa litafuata kundi la wafugaji na pia makundi mengine. \n Mkurugenzi wa Baraza la Biashara la Afrika Mashariki Peter Mathuki na baadhi ya wadau wamepongeza hatua hiyo huku wakiahidi kutoa ushirikiano wa kuhakikisha makubaliano hayo yanakuwa na tija pande zote. \n Imetayarishwa na Mwandishi wetu Asiraji Mvungi, Tanzania. ##
Serikali ya Burundi imesema Jumanne imewaua “wahalifu” wasiopungua 22 katika eneo la milimani linalokabili mji mkuu wa Bujumbura tangu wiki iliyopita, katika kile ilichoeleza kuwa ni uhalifu unafungamana na uchaguzi wa rais uliopangwa kufanyika mwezi Mei 2020. \n\nVyombo vya usalama vimesema askari wawili wa jeshi la polisi waliuawa na watu sita waliowashambulia kukamatwa. \n Mapambano hayo yalitokea baada ya wakazi wa eneo kuwatahadharisha polisi kuwepo kwa darzeni ya watu wenye silaha waliojificha katika mashamba ya kahawa wilaya ya Nyabiraba, kiongozi wa eneo ameliambia shirika la habari la Uingereza Reuters kwa sharti la kutotajwa jina lake. \n Polisi wamesema mapigano pia yalienea katika wilaya ya jirani ya Isare. \n “Wahalifu walikuwa wanatumia fursa ya kipindi hiki cha uchaguzi wakidhani watu watakuwa hawako makini,” msemaji wa polisi Pierre Nkurikiye alisema kupitia shirika la utangazaji la serikali RTNB. \n “Wananchi wametakiwa kuwa na utulivu kwa sababu maafisa wa usalama wanaendelea kuimarisha ulinzi.” \n Burundi, ambayo inajumuisha makabila kama yale ya nchi jirani ya Rwanda, imepitia misukosuko ya kiukabila na vurugu za kisiasa kwa miongo kadhaa, ikiwemo vita vya wenyewe kwa wenyewe kati ya 1993-2005 ambapo watu 300,000 wengi wao raia waliuawa. \n Uchaguzi wa mwezi Mei utamchagua mrithi wa Rais Pierre Nkurunziza, kiongozi wa zamani wa waasi ambaye amekuwa madarakani tangu 2005. \n Awamu tatu za utawala wake umeshuhudia uvunjifu wa Amani mara kwa mara na tuhuma za kimataifa juu ya uvunjifu wa haki za binadamu, jambo ambalo serikali yake inakanusha. \n Katika uchaguzi huu, mgombea wa chama tawala cha CNDD-FDD, Evariste Ndayishimiye, jenerali wa jeshi mstaafu ambaye anaongoza kitengo cha masuala ya kijeshi katika ofisi ya rais, atachuana na kiongozi wa zamani wa waasi, Agathon Rwasa, wa chama cha upinzani cha CNL.. ##
Rais wa Marekani Donald Trump Jumapili ameamrisha bendera zote za taifa zipandishwe nusu mlingoti katika afisi zote za serikali katika kipindi cha siku 5, ili kutoa heshma kwa wahanga wa mashambulizi ya bunduki yaliotokea mwishoni mwa juma mijini El Paso katika jimbo la Texas na Dayton katika jimbo la Ohio. \n\nMashambulizi hayo mawili yaliuua watu 29. Rais Trump ametaja mashambulizi hayo kuwa yanatokana na matatizo ya maradhi ya akili. Trump atatoa taarifa rasmi Jumatatu kuhusu mashambulizi hayo. \n Trump amewaambia waandishi wa habari kuwa chuki haina nafasi nchini Marekani, na kwamba juhudi zinafanyika ili kuzuia mashambulizi mengine yasitokee siku za usoni. \n Viongozi wa jimbo la Texas wamesema shambulizi la El Paso ni ugaidi wa ndani, na waendesha mashtaka wanapanga kuomba adhabu ya kifo dhidi ya mshukiwa wa shambulizi hilo. \n Wagombea wengi wa kiti cha urais katika chama cha Demokrati wamemshtumu rais Trump kwa kile wanachosema matamshi yake ya chuki dhidi ya wahamiaji ndio yamechochea shambulizi lililotokea mji wa El Paso. \n Rais wa Mexico Manuel Lopez Obrador amethibitisha kuwa raia 6 wa Mexico ni miongoni mwa watu waliouawa katika shambulizi lililofanyika ndani ya duka la Walmart katika mji huo wa El Paso ambao unapakana na Mexico. \n Mashambulizi ya El Paso na Dayton ni ya 21 na 22 kufanyika tangu mwaka 2019 ulipoanza. \n Imetayarishwa na mwandishi wetu, Washington, DC.. ##
Rais Donald Trump amezungumza kwa hasira katika mkutano wa kisiasa baada ya Baraza la wawakilishi la bunge la Marekani kupiga kura na kumfungulia mashtaka, Jumatano usiku.  \n\nKatika tukio la kihistoria wabunge wa chama cha Demokratik kwa karibu sauti moja wamemfungulia rais Trump mashtaka mawili, ya kutumia vibaya madaraka yake kuhusiana na kadhia ya Ukraine na kuzuia mkondo wa sheria za bunge kufanya kazi. \n Hii ni mara ya kwanza katika historia ya Marekani kwa rais kufunguliwa mashtaka akiwa katika mhula wake wa kwanza na Trump anakua pia rais wa tatu kufunguliwa mashtaka. \n Wakati wabunge walipokua wanajadili kumfunguliwa mashtaka hayo, rais Donald Trump alikua ana wahutubia wafuasi wake sugu 7,000 katika mji wa Battle Creek, jimbo la Michigan ambako kuna ushindani mkubwa kati ya chama cha Republican na Demokratik. \n Katika hotuba yake iliyokua ndefu kabisa ya kampeni, iliyodumu saa mbili Trump alizungumza kwa hasira, ucheshi na kukaidi matokeo, akisema ni njama ya wademokrats ya kutaka kumondowa madarakani. \n “Wademokrats watangaza chuki zao za dhati na kudharua maoni ya wapiga kura wa Marekani,” alisema Trump akishangiriwa na wafuasi wake. \n Aliongeza kusema kwamba, “wamekua wakijaribu kunifungulia mashtaka tangu siku ya kwanza. Wamejaribu kunifungulia mashtaka hata kabla sijaanza kugombania nafasi hii.” \n Kesi kufunguliwa mwakani \n Hivi sasa mashtaka hayo yanabidi kufikishwa mbele ya Baraza la Senat, ambako kesi itafunguliwa kuhusiana na mashtaka ambayo yanaweza kumsababisha kuondolewa madarakani. \n Lakini katika tukio ambalo halikutazamiwa, Spika wa Baraza la Wawakilishi Nacy Pelosi, akizungumza na waandishi habari baada ya kumfungulia mashtaka Trump, alisema huwenda akachelewesha kupeleka mashtaka hayo kwenye baraza la senate. \n “Hadi hivi sasa, hatujaona kitu chechcote kinacho fananan na utaratibu wa haki kwetu sisi. Hivyo tuna matumaini itakuwa ya haki zaidi, na hapo tutawatuma wajumbe wetu na mashtaka hayo,” alisema Pelosi. \n Wachambuzi wanasema msimamo huo wa spika unatokana na matamshi ya maseneta wa chama cha Republican kwamba wataharakisha kesi na hawataruhusu mashahidi. \n Hata ikiwa kutakuwepo na kesi ya haki, wachambuzi wanasema haiaminiki warepublican watapiga kura kumondowa rais mashuhuri, mwaka mmoja kabla ya uchaguzi mkuu. \n Warepublican wanaolilidhibiti Baraza la Senate wameungana kabisa nyuma ya Trump na haiaminiki watapiga kura kumondowa. Wademokrats watahitaji maseneta 20 wa chama cha Republican kuungana nao kuweza kumondowa. \n Kesi hivi sasa inatazamiwa kuanza wakati wowote mwakani baada ya Pelosi kuamua cha kufanya.. ##
Shirika la Afya Duniani, WHO, huenda likatangaza hali ya dharura ya kimataifa kwa mlipuko wa ebola huko Jamhuri ya Kidemokrasi ya Congo, DRC, ambao hivi sasa umesambaa na kuingia nchini Uganda, watalaamu wamesema kuwa jopo la ushauri katika WHO limekutana hivi leo Ijumaa. \n\nMlipuko huo mbaya ni wa pili kwa ukubwa tangu ule wa Afrika Magharibi mwaka 2014 mpaka 2016. Mlipuko huu umesababisha maambukizi 2,084 na vifo 1,405 tangu utangazwe mwezi August mwaka jana. \n WHO ilisema siku ya Alhamisi kwamba watu waliofariki nchini Uganda walikuwa wakitokea nchini Congo na wameingia Uganda tayari wakiwa na ugonjwa huo. \n Jopo la wataalamu 13 katika kamati ya dharura ya WHO (EC) walikutana Ijumaa mchana kutathmini ushahidi wa karibuni na kuona kama kuna haja ya kuutaja ni dharura ya kimataifa ya afya. \n Uamuzi kama huo unaweza kuboresha hatua za afya ya umma, ufadhili na rasilimali na huenda ukajumuisha mapendekezo kuhusu masharti yakusafiri na biashara, watalaamu na makundi ya misaada wamesema. \n Watu bado wanafariki nje ya vituo vya matibabu ya ebola, na kuzifanya familia kuwa katika hatari ya kukumbwa na ugonjwa huo na wengi wao hawamo katika orodha ya watu ambao wanafuatiliwa na watalaamu wa afya, amesema Lawrence Gostin, Profesa wa afya ya umma ulimwenguni katika chuo kikuu cha Georgetown kilichopo Washington DC. \n “Chanjo haziwezi kufanya kazi peke yake kama jamii zitaficha kesi kwa sababu ya kutoaminiana. Ghasia nazo zinaendelea kuwepo. Tuko na suala hili kwa muda mrefu ujao,” Gostin amesema na kuzungumzia mashambulizi mabaya kwa vituo vya afya nchini Congo. \n Jopo, ambalo mara mbili liliamua kutotangaza dharura, litatoa mapendekezo kwa mkurugenzi mkuu wa WHO, Tedros Adhanom Ghebreyesus ambaye atafanya maamuzi ya mwisho. \n Dharura nne tu zimetangazwa katika kipindi cha muongo mmoja uliopita: vitui vya H1 ambavyo vilisababisha mlipuko wa mafuta mabaya sana mwaka 2009, mlipuko wa ebola Afrika Magharibi, ugonjwa wa polio mwaka 2014 na virusi vya Zika mwaka 2016. \n Afisa wa juu wa WHO, Mike Ryan amesema Alhamisi hakuna kesi zinazojulikana za maambukizo ya ebola ya mtu kwa mtu nchini Uganda na kwamba kuna dalili za kutia moyo nchini Congo, ambako kusambaa kwa maradhi hayo kumeonyesha kupungua kasi katika miji ya Butembo na Katwa. Hata hivyo virusi hivi sasa viko katika maeneo ya vijijini ikiwa ni pamoja na huko Mabalako, amesema. \n Imetayarishwa na mwandishi wetu, Khadija Riyami, Washington, DC.. ##
Rais Mstaafu wa Kenya Daniel Arap Moi hatimaye amezikwa nyumbani kwake Kabarak katika jimbo la Nakuru katika hafla ya kitaifa iliyoongozwa na kikosi cha jeshi. \n\nViongozi waliohudhuria hafla hiyo wakiongozwa na Rais wa Kenya Uhuru Kenyatta, wamewataka Wakenya kuiga hulka zake Moi za kulitaka taifa kuwa na umoja na amani ili kuyafikia malengo yake ya maendeleo. \n Kwa mujibu wa itikadi na utamaduni wa jeshi la Kenya, rais huyo mstaafu alizikwa katika hafla ya kipekee kwa kupokea heshima ya kufyatuliwa mizinga 19 hewani ikiwa ni heshima ya kutumikia kwake nafasi ya urais wa Kenya, wakati huo akiwa ndiye amiri jeshi mkuu, huku wimbo wa taifa ukichezwa Ndege za kivita zikipita angani, haya yote yakiwa ni kiashiria cha heshima kwa Rais huyo mstaafu wa Kenya. \n Ulinzi uliimarishwa katika eneo la kaburi lake, wanajeshi waliovalia sare rasmi za kijeshi, nyeupe na nyekundu, kando kando yao ikiwa ni familia yake, huku katika mstari wa mbele akiwa ni Amiri Jeshi Mkuu na Rais wa Kenya Uhuru Kenyatta. \n Waombolezaji wengine, kufuatia desturi za kiafrika, walivalia mavazi meusi, kipande cha kitambaa cheupe kikining’inia kwenye nguo kuashiria kuwa ulikuwa wakati wa kuomboleza. \n Jeneza la kiongozi huyo wa Kenya aliyedumu kwa kipindi cha miaka ishirini na minne madarakani, lilisafirishwa kwenye gari maalum la kijeshi kutoka hifadhi ya Lee hadi uwanja wa ndege wa Wilson jijini Nairobi, na kupakiwa kwenye ndege ya kijeshi hadi nyumbani kwake Kabarak kwa hafla ya mazishi, Jumatano. \n Katika hafla hiyo iliyoongozwa na Rais Uhuru Kenyatta, viongozi mbalimbali walimtaja Moi kama kiongozi shupavu aliyeonyesha mengi ya kuigwa, vitendo vya kukumbatiwa wakati akiwa rais wa pili wa Kenya. \n Rais Kenyatta alimtaja Moi kuwa mwalimu wake wa siasa, siasa zilizomwezesha kupata nafasi ya kuchaguliwa kuwa rais wa Kenya. \n Kenyatta akiwahutubia waombolezaji wengine wengi ambao walikuwa wamevalia mashati na kofia zilizo na nembo ya chama tawala wakati huo KANU, aliwarai viongozi wa Kenya kuipenda nchi yao, kuitetea na kuilinda vilivyo. \n Naye Naibu Rais wa Kenya, William Ruto aliyanukuu maneno ya Rais huyo mstaafu na kuwataka raia wa Kenya kuyaiga na kuyafanyia vitendo. \n Kwa upande wake Kiongozi wa upinzani Kenya Raila Odinga, kando na kukariri kuwa Moi alitoka katika familia ya umasikini na kuwa rais, amewataka Wakenya kufahamu kuwa unaweza kuwa rais bila kutoka katika familia ya kitajiri. Aidha, alieleza kuwa Moi alimfunza mengi yaliomsaidia. \n Odinga alisema : "Familia ya Moi ilimtaja kuwa mtu aliyekuwa mhimili mkubwa, mkarimu, mcha Mungu na mpenda amani. Lakini siasa hazikuachwa nyuma. \n Wazee kutoka jamii ya Kikalenjin pamoja na familia nzima ya Rais Mstaafu Moi ilimteua na kumpongeza fimbo ya nyayo ambayo ni rungu aliyotumia Moi kwa Mwanawe Gideon Moi kama ishara ya kumrithi katika siasa za chama chake. \n Moi alifariki Jumanne, Februari 4, mwaka huu katika hospitali yaNairobi, huku kifo chake kikitangazwa rasmi na Rais Uhuru Kenyatta. \n Imetayarishwa na mwandishi wetu Kennedy Wandera, Kenya.. ##
Rais wa Marekani Donald Trump amesema mpango mpya wa uhamiaji ukikamilika utaanza kutoa kipaumbele kwa watu wenye elimu na ujuzi, akisisitiza suala litakalozingatiwa ni ushindani. \n\nPendekezo la Trump ni kuwa Marekani itaendelea kutoa green cards au ukazi wa kudumu kwa watu milioni 1.1 kila mwaka, lakini itabadilisha jinsi watakavyo chaguliwa. \n Ameeleza kuwa mfumo huo utatoa kipaumbele kwa wale wenye ujuzi wa hali juu na wengine walio na elimu ambayo ina wawezesha kuajiriwa katika nafasi ambazo kunaupungufu wa wataalam na fursa za uwekezaji, badala ya mafungamano ya kifamilia na raia wa Marekani na mahitaji ya kibinadamu. \n Trump ameongea hayo Alhamisi White House katika bustani ya Rose Garden, akisisitiza kuwa nchi nyingine kama vile Canada zimekuwa zikitekeleza utaratibu huo kwa kutumia vigezo vya elimu na ujuzi kwa miaka mingi. \n Hivi sasa, asilimia 12 ya wahamiaji wanapewa ruhsa kuingia nchini Marekani kwa sababu ya ujuzi waliokuwa nao, na asilimia 66 ni kwa sababu ya mafungamano yao ya kifamilia na wale ambao tayari wako kisheria nchini. \n Chini ya mpango huu, asilimia 57 ya visa za uhamiaji zitatolewa kwa wale wenye ujuzi fulani au nafasi za kazi, na asilimia 33 tu zitakwenda kwa watu wenye mafungamano ya kifamilia. Visa ambazo zinatolewa kwa ajili ya mahitaji ya kibinadamu zitapunguzwa kutoka asilimia 22 kufikia asilimia 10. \n Sababu za kiuchumi za kuondoa au kupunguza kwa kiasi kikubwa nafasi za uhamiaji kutokana na mafungamano ya kifamilia linadadisiwa na wachambuzi wa masuala ya uhamiaji. \n David Bier wa Tasisi ya kidemokrasia CATO amesema takriban nusu ya wahamiaji wanaodhaminiwa na familia wana shahada za vyuo vikuu, ambao ni idadi kubwa kuliko watu wazima wengi waliozaliwa Marekani.. ##
Wananchi wa Misri wanapiga kura Jumamosi kutoa maoni yao juu ya kufanyika mabadiliko ya katiba yatakayo mruhusu Rais Abdel-Fatah el-Sissi kubakia madarakani hadi mwaka 2030. \n\nWachambuzi wa kisiasa wanasema kuwa kura hiyo ya maoni imeitishwa wakati wakosoaji wa el -Sissi wakiandamwa na nguvu ya dola. \n Serikali ya Misri inaendelea kuwazuilia jela maelfu ya watu, wengi wao wakidaiwa ni wafuasi wa itikadi kali ingawa wachambuzi wanaeleza kuwa kuna wanaharakati wa kawaida pia kati ya hao walioko jela. \n Wanaongeza kuwa hali hiyo imesaidia kurejesha nyuma vuguvugu la uhuru uliopatikana mwaka 2011 katika kudai utawala wa kidemokrasia. \n Wanaounga mkono kura hiyo ya maoni wamepongeza hatua hiyo kama ni jukumu la kitaifa, lakini wakosoaji wanalaumu kuwa kura ya maoni kwa kifupi ni hatua ya kuhodhi madaraka yote nchini ambako ushiriki wa kisiasa kwa wote umedidimizwa kabisa. \n Wanaeleza kuwa upinzani ni kama haupo, wakati viongozi wengi maarufu, wafanyabiashara na vyombo vya habari vimeungana na serikali iliyoko madarakani. \n Maafisa wameahidi kutangaza matokeo ya kura hiyo Aprili 27 na kusema iwapo kadhia hiyo itapitishwa, watafanya marekebisho ya katiba mara moja. \n Mengi katika hayo marekebisho yanahusiana na muundo wa serikali, kuanzisha nafasi mpya na kuongeza idadi ya wateule wa rais. \n Jeshi la Misri, ambalo tayari linanguvu kubwa za kiuchumi na kisiasa nchini Misri, pia litaongezewa jukumu la kusimamia mahakama ya uhalifu, iwapo kura hiyo itapitisha. \n Kama suala hilo litapitishwa, marekebisho hayo yatampa rais madaraka zaidi na kuwepo kwa wanajeshi katika maeneo ya kijamii. Awamu ya urais itaongezwa kutoka miaka minne hadi sita na Sissi ataruhusiwa kugombania katika awamu ya tatu mwaka 2024. \n Upigaji kura huo unafanyika chini ya wiki moja baada ya bunge la nchi hiyo kukubali mabadiliko hayo. \n Wamisri ambao wanaishi nje ya nchi walianza kupiga kura siku ya Ijumaa. \n Vituo vya kupigia kura vilifunguliwa saa tatu asubuhi kwa saa za Afrika Mashariki. Zoezi hilo la upigaji kura litaendelea kwa muda wa siku tatu ili kuwawezesha wapiga kura kueleza msimamo wao. \n Kituo cha televisheni ya taifa nchini Misri kimeripoti kuwa el-Sissi amepiga kura katika mkoa wa Heliopolis, karibu na kasri ya rais katika Jiji la Cairo. \n Vyanzo vya habari nchini humo vimeripoti kuwa sauti za upande wa upinzani zimenyamazishwa kwa jinsi ambavyo kura hiyo ya maoni ilivyokurupa kufanyika. \n Vyombo vya habari vinavyounga mkono upande wa serikali vimekuwa vikifanya kampeni wiki kadhaa sasa na kuitaja "kura ya ndio kuwa ni wajibu wa kitaifa.". ##
Mwana wa Mfalme wa Saudi Arabia Mohammad Bin Salman Al Saud, ameanza ziara yake nchini India inayoghubikwa na shambulizi la Kashmir lililouwa polisi wa kijeshi 40. \n\nMtoto wa mfalme amesema kwamba ziara yake inakusudia kujenga uhusiano mwema wa kihistoria kati ya India na Saudi Arabia kwa ajili ya watu wa nchi hizo zote mbili. \n Prince Mohammad anatarajiwa kusaini mikataba ya miradi mbalimbali ikiwemo miundombinu na nishati nchini India, wakati utawala wake ukiwa umechafuliwa kimataifa, kufuatia mauaji ya aliyekuwa mwandishi wa makala wa gazeti la Washington Post la Marekani, Jamal Khashoggi. \n Bin Salman amelakiwa kwa sherehe nje ya makao ya rais katika mji mkuu wa New Delhi. \n Ziara hiyo ilyoanza siku chache baada ya shambulizi la Kashmir ambalo kundi la wapiganaji la Jaish – e- Mohammad, lenye makao yake Pakistan, lilidai kuhusika. \n Imetayarishwa na mwandishi wetu, Washington, DC \n   \n DC. ##
Rais wa Sudan Kusini amechukua hatua ya kihistoria iliyokuwa inasubiriwa kwa muda mrefu kwa kulivunja baraza la mawaziri na kumchagua kiongozi wa upinzani Riek Machar kuwa makamu wa kwanza wa rais, siku moja kabla ya kuapishwa Jumamosi kwa serikali ya mpito ya umoja wa taifa. \n\nKatika amri ya kiutendaji ya rais iliyotangazwa Ijumaa katika vyombo vya habari vya Sudan Kusini, Salva Kiir pia alimteua Rebecca Nyandeng, mjane wa mwanzilishi wa taifa hilo John Garang, kuwa moja kati ya makamu wa rais watano, akiwemo Machar, Wani Igga, taban Deng Gai, na mtu mmoja zaidi ambaye bado hajatajwa. \n Kiir pia ametoa amri ya kiutendaji kuvunja baraza la mawaziri na jopo la washauri wake. Amemchagua Tut Gatluak Kew kuwa mshauri wa rais juu ya masuala ya kiusalama na Mayik Ayii Deng kuwa waziri katika ofisi ya rais. \n Mgawanyiko wa kikabila na mvutano wa kisiasa kati ya Kiir na Machar ulianzisha vita ya wenyewe kwa wenyewe Sudan Kusini Disemba, 2013. \n Vita hivyo vilisababisha wananchi milioni 4 wa Sudan Kusini kukimbia makazi yao na maelfu zaidi kupoteza maisha kutokana na mapigano, njaa na maradhi. \n Vyanzo vya habari nchini Sudan Kusini vimeeleza Riek Machar aliapishwa kuwa makamu wa rais, muundo ambao ulishindwa kufanya kazi mara mbili na kuitumbukiza nchi hiyo kwenye mzozo wa vita uliowauwa karibu watu 400,000. \n Sudan Kusini, taifa changa kabisa duniani lilitumbukia katika vita vya wenyewe kwa wenyewe 2013 baada ya wafuasi wa Kiir na Machar kushindwa kuelewana baada ya nchi hiyo ilipofanikiwa kupata uhuru wake kutoka Sudan. \n Mnamo mwaka 2018 mikakati iliowekwa na jumuiya ya kimataifa iliwezesha taifa hilo kufikia makubaliano ya amani. \n Kwa upande wake kiongozi wa Kanisa Katoliki duniani Papa Francis alionyesha unyenyekevu mkubwa katika juhudi zake za kutafuta suluhisho la kudumu Sudan Kusini na alikutana na mahasimu hao wawili Kiir na Machar na kuibusu miguu yao huku akiwanasihi wamalize uhasama wakati walipomtembelea mjini Vatican mwaka uliopita. \n Sherehe za kuundwa serikali mpya mjini Juba zilianza kwa viongozi hao kukabidhiwa picha ya tukio hilo ili iwe ukumbusho wa wajibu waliokuwa nao.. ##
Jeshi la polisi nchini Rwanda linasema mwanamuziki mashuhuri wa muziki wa injili nchini Kizito Mihigo, 38, alikutwa amejinyonga alipokuwa yuko chini ya ulinzi katika kituo cha polisi mjini Kigali. \n\nVyanzo vya habari vimeeleza kuwa mwanamuziki huyo aliyegeuka kuwa mwanasiasa alifariki majira ya saa za asubuhi. \n Kizito alikuwa amekaa siku tatu kwenye kizuizi cha polisi baada ya kukamatwa kwenye kile polisi walichodai ni jaribio la kutorokea nchini Burundi kupitia upande wa kusini mwa nchi ili kujiunga na makundi yenye silaha. \n Tangazo lililotolewa na polisi ya Rwanda limesema "Leo majira ya alfajiri saa kumi na moja Kizito Mihigo, 38, aliyekuwa akizuiliwa kwenye kituo cha polisi cha Remera mjini Kigali amekutwa amejinyonga na kufariki dunia." \n Tangazo hilo liliendelea kusema kuwa Kizito alikuwa amemaliza "siku tatu akizuiliwa kwenye kituo hicho kwa shutuma za kosa la kujaribu kuvuuka mipaka ya nchi kinyume cha sheria pamoja na kujaribu kutoa rushwa." \n Mwanamuziki huyu mara ya kwanza alikamatwa 2015 na kuhukumiwa kifungo cha miaka kumi jela baada ya kukutikana na hatia ya kushirikiana na makundi yenye silaha yaliyokuwa na nia ya kuipindua serikali ya Rwanda. \n Lakini mwaka 2018 akaachiwa huru kwa msamaha wa Rais Paul Kagame akiwa pamoja na wafungwa wengine 2,140 - akiwemo mwanasiasa mpinzani wa serikali ya Rwanda mwanamama Victoire Ingabire kiongozi wa chama kilichopigwa marufuku nchini Rwanda cha FDU Inkingi. \n Imetayarishwa na mwandishi wetu, Washington, DC.. ##
Kesi ya uhujumu uchumi inayomkabili mwandishi wa habari za uchunguzi nchini Tanzania , Erick Kabendera, imeahirishwa Jumatatu hadi Agosti 30, 2019 baada ya upande wa serikali kusema haujakamilisha upelelezi na pia hakimu mkazi mwandamizi, Augustine Rwizile, kupata udhuru. \n\nKabendera anashtakiwa kwa makosa matatu ikiwemo kukwepa kodi kiasi cha Shilingi milioni 173,247,047.02, utakatishaji fedha na kujihusisha na genge la uhalifu, makosa ambayo yote hayana dhamana. \n Erick Kabendera alikamatwa nyumbani kwake maeneo ya Mbweni Dar es Salaam, siku ya Julai 29, 2019, na watu waliokuwa hawajajitambulisha. Baada ya habari za kutatanisha kusambaa kwamba ametekwa, polisi walithibitisha kuwa amekamatwa na anahojiwa. Alihojiwa na vyombo kadhaa vya ulinzi na usalama likiwemo Jeshi la Polisi pamoja na Idara ya Uhamiaji. \n Mawakili wanaomtetea mwanahabri Kabendera, wakiongozwa na Jebra Kambole, wameiomba Mahakama kuutaka upande wa mashtaka kuharakisha upelelezi sababu mtuhumiwa yupo mahabusu hivyo ucheleweshwaji wa upelelezi utasababisha mtuhumiwa kuendelea kukaa mahabusu kwa muda mrefu. \n Mwenyekiti wa Mtandao wa kutetea haki za binadamu Tanzania, Onesmo Ole Ngurumo amesisitiza kufanyika kwa upelelezi wa kutosha kwanza kabla watuhumiwa wa kesi kama za uhujumu uchumi kufunguliwa mashataka. \n Wakili Mwandamizi wa Serikali, Wankyo Simon ameieleza Mahakama ya Hakimu Mkazi Kisutu kuwa upelelezi wa kesi ya uhujumu uchumi inayomkabili mwandishi Kabendera bado haujakamilika na kuomba tarehe nyingine kwa ajali ya kutajwa. \n Wakati Simon akieleza hayo, wakili wa Kabendera, Jebra Kambole ameutaka upande wa mashtaka kuhakikisha upelelezi wa shauri hilo unakamilika kwa wakati kutokana na mteja wake kutokuwa na dhamana. \n "Hatuna pingamizi kuhusu kupata udhuru kwa hakimu, ila tunaomba upande wa mashtaka wajitahidi kukamilisha upelelezi kwa wakati ili kesi hii iweze kuendelea kwa sababu mteja wangu anaendelea kusota rumande kutokana na mashtaka yanayomkabili kutokuwa na dhamana,” amesema Kambole. \n Kesi iliyokuwa inatakiwa kusikilizwa Jumatatu ni ya kuomba dhamana, iliyokuwa imewasilishwa mahakamani hapo na mawakili wa Mtandao wa watetezi wa Haki za Binadamu (THRDC). \n Imetayarishwa na mwandishi wetu, Washington, DC.. ##
Maandamano yamefanyika katika miji mbalimbali duniani Jumamosi, ikiwa ni mshikamano wa namna fulani na waandamanaji wa Marekani kufuatia kifo cha Mmarekani mweusi wakati akiwa mikononi mwa polisi mapema wiki hii. \n\nBalozi za Marekani \n Balozi za Marekani katika nchi kadhaa zilikabiliwa na waandamanaji, walioghadhibishwa na kifo cha George Floyd kilichotokea Mei 25. Floyd alifariki baada ya polisi mzungu kuweka goti lake kwenye shingo lake kwa takriban dakika 9. Tukio hilo lilirikodiwa katika video, na Floyd alisikika akimlilia polisi mara kadhaa, "Siwezi kupumua." \n Berlin Ujerumani \n Huko Berlin Jumamosi, maelfu ya Wajerumani walikusanyika nje ya Ubalozi wa Marekani, wakiimba “Uhai wa Watu Weusi ni Muhimu,” kwa mujibu wa chanzo cha habari Forbes. \n Toronto Canada \n Maadamano juu ya ubaguzi kwa jumla yaliwaleta pamoja maelfu ya watu Jumamosi huko Toronto, Forbes imeripoti. \n Ijumaa, Waziri Mkuu wa Canada Justin Trudeau, akizungumzia kifo cha Floyd, amesema katika Makala ya gazeti la The Washington Post, “Ubaguzi uko. Uko nchini Marekani, lakini pia uko Canada. … Tunafahamu watu wanakabiliwa na mfumo wa ubaguzi, kuegemea upande mmoja na ubaguzi dhidi ya watu weusi bila ya kujitambua kila siku. \n Mexico City \n Huko Mexico City Jumamosi, michoro na maua yalioandaliwa kwa ajili ya kumkumbuka Floyd yalitundikwa katika senyenge karibu na Ubalozi wa Marekani, kwa mujibu wa taarifa zilizowekwa kwenye mitandao ya kijamii. \n Umoja wa Mataifa \n Siku ya Ijumaa, Kamishna wa Umoja wa Mataifa juu ya Masuala ya Haki za Binadamu Michelle Bachelet pia alilaani mazingira yaliopeleka kifo cha Floyd, ambapo alisema ni tukio la karibuni “katika mlolongo wa mauaji ya Wamarekani weusi wasiokuwa na silaha yaliofanywa na maafisa wa polisi wa Marekani na watu wengine katika jamii. \n “Nimesikitishwa kwamba hivi sasa naongeza jina la George Floyd ikiwa katika orodha ya wengine waliouawa akiwemo Breonna Taylor, Eric Garner, Michael Brown na Wamarekani weusi wengine waliouawa wakiwa hawana silaha kwa miaka mingi katika mikono ya polisi – na wengine kama vile Ahmaud Arbery na Trayvon Martin waliouawa na watu wengine katika jamii,” ameeleza. \n Dalai Lama \n Kiongozi wa kiroho wa Tibet, Dalai Lama, amesema ameona picha za video ya Floyd akiwa amelala chini huku polisi akimwekea goti lake juu ya shingo yake. \n “Kwa sababu ya ubaguzi huu kutokana na rangi ya mtu, mambo kama haya yanafanyika,” amesema wakati wa maombi kupitia tovuti Ijumaa. \n “Tunashuhudia katika vituo vya habari, vyombo vya habari, juu ya ubaguzi kwa sababu ya rangi ya mtu au dini siku hizi, halafu kuna mauaji kutokana na ubaguzi, na kuna wengine wanajigamba kwa vitendo hivyo kwa kuweza kumuua mtu.” \n Umoja wa Afrika \n Tume ya Umoja wa Afrika (AU) Ijumaa ilitoa kauli kali ambayo ni nadra kutolewa kwa umma juu ya matukio ya ndani ya nchi ya Marekani. \n Katika tamko hilo, mkuu wa Tume ya AU, Moussa Faki Mahamat, “alilaani vikali” mwenendo wa polisi katika kesi ya Floyd na kutoa “rambirambi za dhati kwa familia na wapendwa wa Floyd.”. ##
Prince Charles wa Uingereza amekutikana na maambukizi ya virusi vya corona. \n\nTamko lililotolewa Jumatano limesema kuwa Charles " alikuwa anaonyesha dalili za mbali za ugonjwa huo," lakini mbali na hilo yuko katika hali nzuri. \n Mkewe Camila, amechukuliwa vipimo lakini hakukutikana na virusi hivyo. \n Charles na mkewe wamejitenga wenyewe katika makazi yao huko Scotland. \n Imetayarishwa na mwandishi wetu, Washington, DC.. ##
Tuhuma za jaribio la kuingilia kati uchaguzi wa nchi nyingine zinaelekezwa dhidi ya Rais wa Marekani Donald Trump baada ya kufanya mazungumzo ya simu na radio moja ya Uingereza Alhamisi.  \n\nWakati wa mazungumzo akiwa hewani na kiongozi wa Chama cha Brexit Nigel Farage, Trump alimpongeza Waziri Mkuu wa Uingereza Boris Johnson kuwa ni mtu barabara ambaye “ndiye mtu sahihi kwa nyakati hizi.” \n Trump alimtaka Farage kushirikiana na Johnson, kiongozi wa Chama cha Waconservative, katika kipindi hiki cha kuelekea kwenye uchaguzi mkuu utakaofanyika Disemba 12, ambapo suala nyeti ni la Brexit. \n “Iwapo yeye na wewe mtashirikiana, unajua kuwa ni nguvu isiyoweza kuzuilika [katika uchaguzi],” Trump alitamka hilo kupitia Radia LBC. \n Farage, ambaye alikampeni kwa ajili ya kuwepo kura ya maoni mwaka 2016 kutaka msimamo wa wananchi iwapo Uingereza ijitoe Umoja wa Ulaya, ni mgombea katika uchaguzi ulioitishwa mapema kama kiongozi wa chama chake. \n Kampeni za uchaguzi nchini Uingereza bado hazijaanza rasmi. Takwimu za utafiti wa hivi karibuni zinaonyesha chama cha Tories cha Johnson kikiongoza na chama cha Labour kikiwa nyuma yao, na pia chama cha Liberal Demokrats. Chama cha Farage cha Brexit kikochini katika kura na hivi sasa hakina uwakilishi katika Bunge la Uingereza. \n Baadhi ya wachambuzi wa kisiasa, hata hivyo, wanaona matokeo ya uchaguzi huu hautabiriki, wakati chama cha Farage kikiwa na uwezo wa kugawanya kura ya Brexit na kuwaacha chama cha Conservative bila ya wingi wa kura. \n Amkosoa kiongozi wa chama cha Labour \n Mahojiano ya Rais wa Marekani Alhmaisi na Farage, yalipelekea kumkosoa kiongozi wa chama cha Labour, wakisema Jeremy Corbyn atakuwa “siyo mtu barabara kwa nchi yako” iwapo atachaguliwa kuwa waziri mkuu. \n Corbyn mara moja alituma ujumbe wa Tweet akimshutumu Trump kwa “ kujaribu kuingilia kati uchaguzi wa Uingereza kumsaidia rafiki yake Boris Johnson kushinda uchaguzi.” \n Mwandishi wa kisiasa wa gazeti la The Guardian, Andrew Sparrow, pia alisema Trump alitumia mahojiano hayo na Farage “kuingilia kati uchaguzi wa Uingereza.”. ##
Wachambuzi wa biashara ya mafuta wanasema hatua ya Kampuni ya mafuta ya Ufaransa Total, kujiondoa kwenye mradi wa ujenzi wa bomba la kusafirisha mafuta kutoka Uganda hadi Tanzania, itaathiri kwa kiasi kikubwa Uganda. \n\nTotal imeamua kuondoka kwenye usimamizi wa ujenzi wa bomba hilo lenye urefu wa kilomita 1,445 baada ya kushindwa kuafikiana na kampuni ya Tullow juu ya uuzaji wa vitalu vya mafuta wiki iliopita. Tullow ilitaka pia kuiuzia vitalu hivyo kampuni ya CNOOC ya Uchina. \n “Kuondoka kwa Total kwenye mradi huo, hakika itaathiri pande zote husika hasa serekali ya Uganda, kwa sababu mradi huo utacheleshwa hadi muda usiojulikana, anasema Joe Watson Gakuo, mchambuzi wa biashara ya mafuta kutoka Kenya. Ameongeza kuwa Kampuni za Total, Tullow na CNOOC ambazo tayari zina leseni ya kuchimba mafuta, nazo zitapata hasara bila kusahau wawekezaji na wafanyabiashara ambao wangenufaika na mradi huo. \n Mradi wa ujenzi wa bomba hilo ungegharimu dola billioni 3.5, kutoka Hoima magharibi mwa Uganda hadi bahari ya Tanga, kaskazini mwa Tanzania. \n Kiini cha usitishwaji wa ujenzi wa bomba hilo, ni utata kati ya serikali ya Uganda na Kampuni ya Tullow kuhusiana na malipo ya ushuru. \n Watson Gakuo ameiambia Sauti ya Amerika kwamba kuna ulazima serekali ya Uganda iligeze msimamo wake katika kutoza ushuru. \n “Uganda ingeacha tama ya kutaka pesa nyingi kwa haraka, huu ni mradi ambao utadumu muda mrefu na mapato yake yanakadiriwa kuwa ya ma billioni ya dola.” \n Uganda iligundua mafuta ghafi mwaka wa 2006, lakini uchimbaji wa kibiashara ulicheleweshwa kutokana na ukosefu wa miundombinu, ikiwemo bomba la mafuta. \n Imetayarishwa na Mwandishi wetu, Patrick Nduwimana, Washington, DC.. ##
Watu 27 waliokuwa ndani ya ndege iliyokuwa ikisafirisha wasaidizi na vifaa vya msafara wa Rais Tshisekedi katika mji wa Goma, Alhamisi, wanahofiwa kupoteza maisha, radio ya Umoja wa Mataifa nchini Jamhuri ya Kidemokrasia ya Congo (DRC) imeripoti Ijumaa. \n\nNdege hiyo ya kubeba mizigo aina Antonov 72 ilipotea angani baada ya kuruka kutoka mjini Goma kuelekea katika mji mkuu Kinshasa. Mamlaka ya usafiri wa anga imethibitisha kwamba ndege hiyo ilipoteza mawasiliano na kituo cha usafiri wa anga kuanzia saa tisa mchana majira ya DRC. Mamlaka hiyo inasema watu 8 waliokuwa ndani ya ndege hiyo wamefariki. \n Radio OKAPI ya Umoja wa Mataifa ikinukuu vyanzo vya ikulu ya DRC imesema watu 27, wakiwemo walinzi wa Rais Tshisekedi, dereva wake na wasaidizi wake ndio waliokuwa ndani ya ndege hiyo, na wote wanahofiwa wamefariki. \n Taarifa zimeendelea kusema kwamba mabaki ya ndege hiyo iliyoanguka yaliokotwa katika jimbo la Maniema. \n Hayo yakiarifiwa, wafuasi wa chama cha UDPS cha Rais Felix Thisekedi wameandamana Ijumaa asubuhi katika barabara za mji mkuu Kinshasa, ili kuonyesha hasira zao kutokana na kupotea kwa ndege hiyo. Waandamanaji hao ambao wamechoma matairi na kuweka vizuizi barabarani, wanaomba uchunguzi ufanyike ili kujuwa kilichosababisha ajali ya ndege hiyo. \n Imetayarishwa na Mwandishi wetu Patrick Nduwimana, Washington, DC.. ##
Mashirika ya utangazaji ya Sauti ya Amerika, VOA na BBC yamelaani hatua ya serikali ya Burundi kuzuia waandishi wao kufanya kazi ndani ya nchi hiyo. \n\nMapema Ijumaa Baraza la Taifa linalosimamia utangazaji habari nchini Burundi lilitangaza hatua hiyo na kufunga leseni ya BBC na kuongeza muda kuisimamisha VOA. \n “Tumeshtushwa na ripoti ya kuwa waandishi wa habari wa Burundi hivi sasa wamepigwa marufuku kuwasiliana na Sauti ya Amerika (VOA) na tunaamini vitisho hivi vinavyoendelea dhidi ya waandishi wetu vinakandamiza uhuru wa vyombo vya habari nchini humo,” amesema Mkurugenzi wa VOA Amanda Bennett. \n “Tunasimama pamoja na wananchi wa Burundi dhidi ya wale wanaozuia kupata habari za kweli na za uhakika na taarifa mbalimbali.” \n BBC imesema katika taarifa yake '”tunaamini kwamba ni muhimu kwa watu duniani kuweza kupata habari zisizopendelea upande wowote, ikiwemo raia milioni 1.3 wa Burundi ambao hutegemea habari za BBC'' na kusisitiza kuwa inawaunga mkono waandishi wake. \n Awali Burundi ilisimamisha kwa muda matangazo ya mashirika hayo mawili kuanzia Mei mwaka 2018 kwa madai ya kukiuka kanuni za uandishi kulingana na serikali ya Burundi. Wakati huo maudhui ya VOA yalikuwa yanawafikia asilimia 57 ya wasikilizaji wake kila wiki. Tafiti za kujitegemea zilikuwa zinaonyesha kuwa zaidi ya asilimia 90 ya wasikilizaji walitoa maoni yao kuwa wanaimani na matangazo ya VOA. \n Nalo shirika la Amnesty International, kanda ya Afrika Mashariki, Maziwa Makuu na Pembe ya Afrika pia limetoa tamko kulaani hatua hiyo ya serikali ya Burundi. Naibu Mkurugenzi wa Amnesty International katika eneo hilo, Sarah Jackson, amesema katika taarifa ya “kuondolewa kwa leseni ya BBC na kuendelea kusimamisha matangazo ya VOA ni juhudi zaidi za wazi za serikali ya Burundi kunyamazisha vyombo vya habari. \n Hii inafuatia hatua iliyochukuliwa na baraza hilo mwaka uliopita la kufungia matangazo ya vituo hivyo kwa kipindi cha miezi sita. \n Maamuzi ya leo, yamefuta leseni ya BBC kurusha matangazo yake nchini Burundi, huku VOA ikiendelea kuzuiliwa kurusha matangazo yake kwa muda usiojulikana. \n Kwa mujibu wa mwenyekiti wa baraza hilo Nestor Banhumukunzi, BBC na VOA, hazikutimiza kanuni ya kusaini mikataba mipya ya utendaji kazi nchini humo kama inavyoelezewa na baraza hilo. \n BBC inashutumiwa kwa kurusha ripoti kuhusu vitendo vya manyanyaso na ukiukwaji wa haki za kibinadamu vilivyofanywa na afisa wa idara ya upelelelezi dhidi ya wapinzani, wakati ilikuwa imesimamishwa kwa muda, suala ambalo serikali ya Burundi inasema habari hiyo ilikuwa ya uongo. Mwenyeki wa baraza hilo ameendelea kusema kwamba, BBC na VOA zilishindwa kuwajibika kwa kusaini mkataba mpya na baraza hilo, ambao unaeleza majukuma ya vyombo hivyo vya habari katika kutangaza habari nchini Burundi. \n Nestor Bankumunzi amesema, VOA upande wake imeendelea kumpa kazi mwanahabari anaetafutwa na vyombo vya sheria vya Burundi, kwa hiyo matangazo yake yataendelea kufungwa hadi itakapochukuliwa hatua nyingine. \n Naye mshauri wa ngazi ya juu wa Rais wa Burundi Willy Nyamitwe, amesema kuwa kila mtu anajua kile walichofanya shirika la habari la BBC kwa Makala iliyoandaliwa juu ya Burundi. “Inaonyesha uwongo mwingi. Ni uongo wa kweli kweli. Kwa kifupi ni uongo.” \n “Kwa hivyo nimejibu ujumbe wa Tweet kutoka BBC, na sio ukweli kwamba BBC kama inavyodai imefanya uchunguzi Burundi katika Makala hayo lakini ni uongo, siyo uchunguzi,” amesema. \n Nyamitwe amedai kuwa watu ambao nchi za magharibi zinawaita wakimbizi wa kisiasa ni watu waliokuwa wanajaribu kufanya mapinduzi. \n Imetayarishwa na mwandishi wetu, Washington, DC.. ##
Idadi ya vifo na maambukizi kutokana na ugonjwa unaosababishwa na virusi vipya vya corona COVID-19 inaendelea kuongezeka kote duniani ambapo zaidi ya watu 166,256 wamefariki na 2,432,092 wameambukizwa.  \n\nKwa mujibu wa Shirika la Umoja wa Mataifa linalowahudumia watoto, UNICEF, imetoa wito hii leo ikihamasisha msaada zaidi wa karibu dola milioni 92.8 ili kupambana na janga la ugonjwa wa COVID-19 katika nchi za Mashariki ya kati na Afrika kaskazini. \n UNICEF inasema kwamba kanda hizo zinazokumbwa na ghasia ndizo zenye watoto wengi zaidi wanaohitaji msaada makubwa kuliko maeneo mengine duniani. \n Fedha zaidi zinahitajika ili kugharimia miradi mbali mbali katika kanda hizo ili kupunguza athari za janga la Corona amesema mkuu wa kikanda wa Unicef Ted Chaiban. \n Kabla ya janga hilo zaidi ya watoto milioni 25 huko mashariki ya kati na Afrika kaskazini walikuwa wanahitaji msaada kutokana hasa na vita huko Yemen, Syria na Libya. \n Marekani imeendelea kuwa na idadi kubwa ya wagonjwa na vifo, ambapo hadi Jumatatu maambukizi yamefikia 760,570 na vifo ni 40,702. \n Wakati huohuo huko Uhispania kumekuwa na ongezeko la vifo mwishoni mwa wiki kupindukia elfu 20, hata hivyo idadi ya watu wepya kuambukizwa nchini humo ilianza kupungua. \n Itali kwa upande wake imeshuhudia kupungua kwa watu wanaokufa ambapo watu 433 walifariki kati ya Jumapili na leo. Nchini humo baadhi ya maduka yameanza kufunguliwa pole pole. Wakati Norway inapanga kufungua shule za msingi sawa na mji wa Huan huko china kitovo cha mlipuko wa ugonjwa wa COVID-19.  Imetayarishwa na mwandishi wetu, Washington, DC.. ##
Serikali ya Uganda Jumanne ilifichua kwamba inawazuilia raia 39 wa Rwanda baada ya kuachilia wengine zaidi 13 na kufikisha idadi ya raia wa Rwanda walioachiliwa na Uganda kuwa 22.  \n\nWaziri wa mambo ya nje wa Uganda Sam Kutesa, alisema wanaozuiliwa katika magereza ya nchi hiyo wanatumikia vifungo mbalimbali.  \n Kutesa alikanusha madai ya serikali ya Rwanda kwamba Uganda inawazuiliwa raia wake bila makosa, akisisitiza kwamba wanaozuiliwa wamepatikana na makosa ya kuhatarisha usalama wa Uganda.  \n Katika hafla ya kuachiliwa raia hao wa Rwanda, iliyofanyika jumanne jijini Kampala, Kutesa alisema hakuna mtu amekamatwa Uganda kutoka Rwanda eti tu kwa sababu ni raia wa Rwanda.  \n “Hawakamatwi kwa sababu ni raia wa Rwanda, na nataka hilo lieleweke. Watu hawa walikamatwa kwa sababu walifanya uhalifu wakiwa na lengo la kuhatarisha usalama wa Uganda na yeyote anayefanya makosa kama hayo, atakamatwa,” amesema Kutesa.  \n Waziri huyo alisema Uganda inataka Rwanda nayo kuachilia huru raia wake wanaozuiliwa katika maagereza yake.  \n “Tulikuwa na mkutano mjini Kigali na walisema walikuwa tayari wameachiliwa watu wetu wawili. Kwa upande wetu, tunafanya kile ambacho ni muhimu katika kurejesha uhusiano mwema. Hii si ishara kwamba watu hawa hawana hatia,” aliendelea kusema.  \n Tuhuma dhidi ya washukiwa  \n Kutesa alisema kati ya walioachiliwa kufikia sasa wamejihusisha katika kufanyia ujasusi serikali ya Rwanda na makosa mengine yanayohusiana na usalama mwaka 2019.  \n Miongoni mwao walikuwa wamefunguliwa kmashtaka katika mahakama ya kijeshi kwa makosa ya kumiliki silaha kinyume cha sheria.  \n Uganda iliachilia huru raia 9 wa Rwanda Januari 8 2020.  \n Rwanda inadai kwamba zaidi ya raia wake 100 wanazuiliwa Uganda kinyume cha sheria na kutaka wote waachiliwe huru.  \n Viongozi kukutana mpakani  \n Rais wa Uganda Yoweri Museveni na mwenzake wa Rwanda Paul Kagame, wanatarajiwa kukutana kwenye mpaka wa nchi hizo wa Gatuna, ambao umefungwa tangu mwaka uliopita, Ijumaa wiki hii tarehe 21 Februari 2020 katika hatua ambayo wachambuzi wanasema itakuwa fursa nzuri ya kufungua mpaka huo.  \n Kulingana na mwandishi wa sauti ya Amerika mjini Kigali, matayarisho ya mkutano huo yanaendelea vizuri lakini mpangilio maalum kuhusu yatakayofanyika wala kujadiliwa haujatolewa.  \n Mwandishi wetu hata hivyo amesema inatarajiwa kwamba marais Joao Lourenco wa Angola na Felix Tshisekedi, watahudhuria mkutano huo wa ijumaa.  \n Kauli za viongozi wa Uganda na Rwanda  \n Jumapili, rais wa Rwanda Paul Kagame, alisisitiza kwamba hatasurutishwa kufungua mpaka huo hadi pale Uganda itakapotimiza matakwa ya Rwanda.  \n Serikali ya Uganda inasema hatua ya kufunga mpaka huo inaweka doa ushirikiano wa jumuiya ya Afrika mashariki na kwamba hakuna anayefaidhika na hatua hiyo kando na kila upande kupata hasara ya kibiasahra na kueneza uhusiano mbaya.  \n Kamati maalum iliyoundwa kusimamia mazungumzo kati ya Rwanda na Uganda inaripotiwa kupendekeza katika kikao cha ijumaa wiki iliyopita mjini Kigali, kwamba viongozi hao wafungue mpaka watakapokutana ijumaa wiki hii.  \n Kamati hiyo vile vile ilitaka pande husika kuheshimu haki za kibinadamu kwa raia wa pande zote.  \n Rwanda inadai kwamba Uganda inaunga mkono makundi ya waasi yenye lengo la kupindua serikali ya rais Paul Kagame, huku utawala wa rais wa Uganda Yoweri Museveni ukidai kwamba Rwanda inapanga kutatiza usalama wa Uganda.  \n Imetayarishwa na mwandishi wetu Kennes Bwire, VOA, Washington DC.. ##
Watabiri wa hali ya hewa Marekani wanaonya juu ya uwezekano wa kutokea dhoruba hatari zaidi kwenye maeneo ya katikati ya nchi, inayoambatana na upepo mkali katika maeneo ambayo yalishuhudia hali ya hewa mbaya sana Jumatatu usiku. \n\nIdara ya hali ya hewa Marekani-NWS imeeleza Jumanne vimbunga takribani 53 ambavyo huenda vimepiga usiku kucha, vimeuwa mtu mmoja na kuwajeruhi wengine 90. \n Ripoti za dhoruba zilibandikwa kwenye mtandao na kitengo cha utabiri wa majanga cha taifa, zimeeleza kwamba vimbunga vilivyotabiriwa 14 vilipiga kwenye jimbo la Indiana, 11 Colorado na tisa Ohio. \n Vimbunga 6 viliripotiwa kwenye jimbo la Iowa, vitano Nebraska, vinne huko Illinois, vitatu Minnesota na kimoja kwenye jimbo la Idaho. \n Dhoruba hiyo iliharibu nyumba, kung’oa miti na kuangusha nguzo za umeme na kupelekea vifusi vingi ambavyo timu ya wasafishaji iliwabidi kutumia vifaa vya kuzolea theluji kusafisha barabara kuu huko Ohio. \n Imetayarishwa na mwandishi wetu, Washington, DC.. ##
Baadhi ya vituo vya kupigia kura nchini Nigeria viliendelea kuwa wazi Jumapili huku kura zikianza kuhesabiwa katika uchaguzi wa urais unaoonenaka kuwa ni vigumu kubashiri nani anaelekea kushinda. \n\nMwandishi wa VOA mjini Abuja anaripoti kuwa Tume huru ya uchaguzi nchini Nigeria- IINEC inatarajiwa kuanza kutangaza matokeo ya uchaguzi Jumatatu. \n Mpaka siku ya Jumatatu vyanzo vya habari vinaripoti kuwa idadi ya vifo katika ghasia zinazohusiana na uchaguzi imeongezeka na kufikia watu 39. \n Mwandishi wetu anasema kuwa INEC ilisema itapanga tena uchaguzi katika baadhi ya sehemu kwenye majimbo ya Lagos, Rivers na Anambra ambako upigaji kura ulivurugika siku ya jumamosi. Hata hivyo haikufahamika mara moja ni wilaya zipi zilizoathiriwa. \n Rais aliyeko madarakani Muhammadu Buhari na mpinzani wake mkuu, Atiku Abubakar wanatabiri ushindi wao katika kinyang'anyiro hicho. \n Chama cha Peoples Democratic party cha Abubakar kilisema kimefanya vizuri katika maeneo kadhaa ikiwemo mji mkuu wa kibiashara wa Lagos. Abubakar alitoa taarifa akisema kwa matamshi yake “hivi punde jinamizi la miaka minne iliyopita litafikia mwisho ili kwa pamoja tuifanye Nigeria ifanye kazi tena. \n Licha ya kupanga tena uchaguzi kwa baadhi ya majimbo, INEC ilisema iliridhishwa na upigaji kura, kwa mujibu wa shirika la habari la Ufaransa. \n Imetayarishwa na Mwandishi wetu, Washington, DC.. ##
Zimebakia siku tisa ambapo Mdhibiti na Mkaguzi Mkuu wa Hesabu za Serikali (CAG), Mussa Assad, anatarajiwa kujitetea mbele ya Kamati ya Maadili, Kinga, Haki na Madaraka ya Bunge kwa tuhuma za kuudhalilisha mhimili huo. \n\nSpika Ndugai kupitia vyombo vya habari wiki iliyopita alimtaka Mussa Assad, CAG afike mwenyewe kwa hiyari yake mbele ya kamati ya maadili ya Bunge tarehe 21. 01.2019, vingenevyo atapelekwa kwa pingu. \n Isemavyo mitandao ya kijamii \n Kumekuwa na hisia mseto tangu Spika atangaze CAG atahojiwa juu ya kauli yake kuwa “udhaifu huo utarekebishwa.” Baadhi ya wana mitandao ya kijamii nchini Tanzania wanaamini kuwa kusema hivyo hakumaanishi kuwa bunge ni dhaifu. \n Wachangiaji wengine wamesema kuwa kuna tofauti kati ya kusema "huo ni udhaifu na bunge ni dhaifu." \n Baadhi ya wachangiaji hao wanaamini kuwa kauli ya CAG katika mahojiano na Idhaa ya Kiswahili ya Umoja wa Mataifa, kuwa “Bunge halifanyi kazi yake kama linavyotakiwa na kwamba ni matarajio yake kwamba udhaifu huo utarekebishwa,” ilikuwa ina onyesha mapungufu yaliyo kuwepo ndani ya Bunge na wala huko hakumaanishi kuwa bunge ni dhaifu. \n Katika mahojiano hayo Profesa Assad alikuwa akijibu swali kuhusu kutotekelezwa kwa mapendekezo anayotoa kwenye ripoti zake, hasa kuhusu ufisadi. \n Alichosema Profesa Assad \n “Kama tunatoa ripoti na kuna ubadhirifu na hatua hazichukuliwi, huo kwangu ni udhaifu wa Bunge. Bunge linatakiwa lisimamie na kuhakikisha kwamba pale penye matatizo, linahakikisha kuwa hatua zinachukuliwa. Sasa, sisi kazi yetu ni kutoa ripoti tu,” alijibu. \n “Na huo udhaifu, nafikiri ni jambo la kusikitisha, lakini ni jambo ambalo tunaamini muda si mrefu litarekebishika. Lakini tatizo kubwa tunahisi kwamba Bunge linashindwa kufanya kazi yake kama inavyotakiwa. Na sitaki kuwa labda nasema jambo hili kwa sababu linahusisha watu fulani, hapana. Lakini nafikiri Bunge likifanya kazi yake vizuri, hata udhaifu ambao unaonekana, utakwisha. \n Ndugai, Assad wakosolewa \n Wale wanao mkosoa Profesa Assad kupitia mitandao ya kijamii wanadai kuwa kiongozi mwenye dhamana ya uongozi anatakiwa ajue kipi useme wapi au kipi usiseme. \n Baadhi wamesema kuwa Profesa Assad alisema kwa ujasiri kile anacho simamia bila ya uoga, lakini wanamkosoa kwa kutotumia diplomasia na kuheshimu mihimili mingine. \n Lakini ukosoaji huo pia ulielekezwa kwa Spika wa Bunge la Muungano Job Ndugai. Wanasema kwa kutambua unyeti wa CAG naye alipaswa kuepuka baadhi ya kauli za udhalilishaji dhidi ya CAG. \n Hata hivyo gazeti la Mwananchi nchini Tanzania limeeleza kuwa kitendo hicho kitamfanya Profesa Assad aandike historia ya kufikishwa kwa mara ya kwanza mbele ya kamati hiyo tangu alipoteuliwa kushika wadhifa huo Disemba 1, 2014. \n Spika Ndugai \n Alipoulizwa kuhusu suala hilo Ijumaa, Spika wa Bunge, Job Ndugai aliiambia Mwananchi kuwa hawezi kuzungumzia maoni hayo yaliyo kwenye ripoti hizo mbili hadi hapo Profesa Assad atakapohojiwa Januari 21, lakini akasema anao ushahidi wa maandishi kuthibitisha kuwa chombo chake kinatekeleza wajibu kilichopewa na umma. \n Mwenyekiti wa LAAC \n Mwenyekiti wa Laac, Vedasto Mwiru hakutaka kuzungumzia suala hilo alipoulizwa na Mwananchi kuhusu mapendekezo yaliyo kwenye ripoti hizo, hadi sakata hilo litakapoisha. \n Mbunge Zitto Kabwe \n Mbunge wa Kigoma Mjini, Zitto Kabwe, ambaye aliwahi kuiongoza PAC, alisema kusuasua kwa utekelezaji wa mapendekezo ya ripoti za CAG ni kikwazo kwa CAG. \n “Hizo takwimu zinathibitisha maneno na manung’uniko ambayo CAG amekuwa nayo,” alisema. \n “CAG si polisi wala si Takukuru. Wanaopaswa kufuatilia utekelezaji wa hayo mambo ni Bunge kupitia kamati zake. Kwa hiyo kama kamati hazifanyi kazi CAG atakuwa anaandika ripoti tu,” alisema. \n Kiongozi huyo wa Chama cha ACT alitetea kauli aliyotoa Profesa Assad katika mahojiano hayo na kituo cha UN. \n '“CAG hakusema Bunge ni dhaifu, alisema ni udhaifu wa Bunge. Kwa hiyo Spika amechukua hatua kwa jambo ambalo ni maoni tu,” alisema. \n Muhtasari wa Ripoti za CAG \n Kwa mujibu wa gazeti la Mwananchi baadhi ya ripoti za CAG zinaweza kuwa ndizo zilizo mfanya Profesa Assad atoe maoni hayo kuwa Bunge halitekelezi wajibu wake ipasavyo. \n Hadi sasa, Profesa Assad ameshatoa ripoti mbili na katika utangulizi wa ripoti hizo zote (ya mwaka 2015/16 na ya 2016/17), ameeleza kutoridhishwa kwake na utekelezaji wa maoni ya ukaguzi, akibainisha baadhi ya mambo ambayo kamati za Bunge (ya Hesabu za Serikali za Mitaa (Laac) na Hesabu za Serikali (PAC), zilitakiwa kuyafanyia kazi baada ya kuzipokea.. ##
Wanaopigania uhuru wa habari wanaweka shinikizo zaidi dhidi ya Burundi, baada ya makatazo kuongezeka ikipelekea Shirika la Habari la Uingereza BBC kufunga ofisi ya mwakilishi wake katika nchi hiyo ya Afrika ya Kati wiki hii. \n\nSerikali ya Burundi pia ilisitisha shirika la habari la VOA kufanya shughuli zake nchini humo tangu mwezi Machi 2019 na kutishia kuweka vikwazo dhidi ya kituo cha habari cha Radio France International. \n Waandishi wa habari bila mipaka wameandika Jumatano kuwa “imepata wasiwasi mkubwa juu ya hatma ya uhuru wa habari na kuwepo kwa vyama vingi nchini Burundi katika mchakato wa uchaguzi wa mwakani.” \n “Ni idadi gani ya vyombo vya habari huru vitaachwa nyuma wakati Burundi itakapofanya uchaguzi wa rais mwaka 2020?,” kikundi hicho kimedadisi. \n Ernest Sagaga, Mkuu wa haki za binadamu na usalama wa Muugano wa Waandishi wa habari wa Kimataifa ameiambia VOA kuwa uamuzi wa BBC kufunga ofisi zake unaonyesha kuwa BBC imetambuwa hivi sasa kuwa Burundi haina dhamira ya kuheshimu uhuru wa habari.” \n Serikali ya Burundi haikupokea simu ya VOA wakati ikijaribu kupata maoni yao juu ya uamuzi wa BBC. \n Kusitishwa kwa matangazo ya BBC, VOA  \n Mhariri wa BBC Afrika Will Ross amesema Jumanne kuwa shughuli za ofisi zitasimama “hadi hapo itakapotolewa taarifa zaidi” baada ya mazungumzo kati yake na serikali kurejesha operesheni za BBC kushindwa kufikia ufumbuzi. \n Mnamo Machi 29, 2019, Bodi ya Mawasiliano ya Taifa nchini Burundi ilitoa katazo la mashirika ya habari ya Uingereza BBC na Sauti ya Amerika (VOA) kutorusha matangazo yake katika nchi hiyo. \n Serikali hiyo pia ilipiga marufuku mtu yeyote kutoa taarifa ya aina yoyote kwa vyombo viwili hivyo vya habari.. ##
Rais John Magufuli amesema tangu janga la corona limeibuka kila nchi inao utaratibu wake wa kushughulika na tatizo hilo na kwa Watanzania hakuna sababu ya kuwa na hofu yoyote na waendelee kuchapa kazi. \n\nAkizungmza Jumapili wakati akimuapisha Waziri wa Katiba na Sheria Dkt Mwigulu Nchemba huko Chato Mkoa wa Geita, Rais Magufuli ametumia nafasi hiyo kuwahakikishia watumishi wote wa umma wakiwemo walimu ambao ndio wengi zaidi kuwa serikali itaendelea kuwalipa mshahara hadi shule zitakapofunguliwa.  \n Amesema kuwa kuna nchi nyingine zimeshindwa kulipa mishahara watumishi wake, lakini Tanzania itaendelea kulipa. \n “Tusihusishe hili la Corona kwenye uchumi wa nchi yetu, mimi nimepata uzoefu katika miezi miwili au mitatu tangu ugonjwa huu uingie. Nchi yetu asilimia 49 ya watumishi ni walimu ambao ndio wengi zaidi kuliko wengine," amesema Magufuli akiongeza kusema, \n “Lakini tumeendelea kulipa mishahara bila hata wao kufundisha, kuna nchi zimeshindwa kulipa mishahara." Kiongozi huyo wa Tanzania alisisitiza kwamba "Nataka kuwathibitisha walimu tutaendelea kulipa mishahara yenu hadi shule zitakapofunguliwa, pia watumishi wengine wote tutaendelea kuwalipa mishahara na hii ndio dhana ya kutokuumiza uchumi kwa tatizo hili ambalo litaondoka.” \n Akizungmza akiwa huko Chato, Rais Magufuli amefafanua hatua kwa hatua namna ambavyo serikali imeendelea kushughulikia janga la Corona na hali ilivyo. \n Hata hivyo, amesema uzoefu unaonyesha kila linapotokea gonjwa jipya watu hupata hofu na wasiwasi. Ametoa mfano wakati Ukimwi unaingia nchini kupitia Mkoa wa Kagera kwa mara ya kwanza watu waliogopa sana, hata waliokuwa hawana Ukimwi nao walipakaziwa kuwa na Ukimwi. \n “Leo hii ukizungumza kuna mtu ana Ukimwi bado watu wengine wanakwenda kuposa na kuoa na maisha yanaendelea kwasababu hofu yaugonjwa huo imeondoka," ameema Magufuli. \n Kwa hiyo kwenye magonjwa watu wa umri wangu wanakumbuka, siku za nyuma wakati ugonjwa wa surua umeingia “Ilikuwa ukisikia kuna familia kuna surua hata kwenda kusalimia unaogopa kwamba mtaambukizwa surua lakini leo ni ugonjwa wa kawaida na hofu imeondoka,”amesema Rais Magufuli. \n Amefafanua hali hiyo hiyo ilikuwa kwa magonjwa mengine ambayo yamekuwa yakitokea nchini. Magonjwa kama TB, magonjwa kama Ukoma yalikuwa yanatisha na kutia hofu.”Ukimuona mtu mwenye ukoma unajiuliza kuhusu maisha yake yatakuaje lakini sasa hakuna tena hofu kwenye magonjwa hayo.” \n Pia amesema yametokea magonjwa megi kama Zika na Ebola katika nchi nyingine mbalimbali na hofu zilijengeka .”Niwaombe Watanzania tuondoe hofu na kubwa zaidi tuendelee kuchukua tahadhari.. ##
Mwandishi wa habari za uchunguzi, Erick Kabendera aliyeripotiwa kuchukuliwa kwa nguvu na watu waliojitambulisha kuwa ni polisi. \n\nKulingana na ripoti ya gazeti la Mwananchi linalochapishwa nchini watu hao ambao walishuhudiwa na majirani walimteka nyumbani kwake nje kidogo ya jiji la Dar es Salaam eneo la Mbweni. \n Kabendera ambaye anaandikia magazeti ya ndani na nje ya Tanzania, inaelezwa ametekwa Jumatatu jioni. \n Mmoja wa wana ndugu ambaye ameomba jina lake lisitajwe amesema, “Kabendera amechukuliwa na watu sita ambao walifika nyumbani kwake na kuingia kwa nguvu wakiwa na gari aina ya Toyota Alphard.” \n “Watu hao walijitambulisha lakini hawakutoa vitambulisho vyao na kuingia kwa mabavu ndani ya nyumba na wala hawakuficha nyuso zao na walisema wanamchukua (Kabendera) wanampeleka Polisi Oysterbay. Kabla ya kuondoka, walichukua simu ya Kabendera na ya mke wake,” amesema Loy Kabendera ambaye ni mke wa Erick. \n Loy anasema walimchukua Erick kwa nguvu hali iliyowafanya baadhi ya majirani kufika kushuhudia tukio hilo na wale waliodiriki kupiga picha walinyang’anywa simu zao na askari hao.  Gazeti la Mwananchi limewatafuta Kamanda wa Polisi Kinondoni, Dar es Salaam nchini Tanzania, Mussa Taibu pamoja na Kamanda wa Polisi Kanda Maalumu ya Dar es Salaam, Lazaro Mambosasa kuhusu taarifa za Kabendera na kwa pamoja wamesema hawana taarifa ya tukio hilo huku wakiahidi kufuatilia.. ##
Wachambuzi wameonya kuwa shambulizi lililofanywa na ndege zisizokuwa na rubani (droni) katika vituo viwili vya mitambo ya kusafisha mafuta, inaelekea kuwa umezidi kuharibu uwezekano wa suluhisho kati ya Tehran na Washington, na huenda ukasukuma bei ya mafuta kufikia dola za Marekani 100 kwa pipa moja la mafuta. \n\nRais Trump ameonya Jumapili kuwa Marekani iko tayari kujibu mashambulizi yaliyofanywa kwa kutumia droni katika mitambo ya kusafisha mafuta nchini Saudi Arabia, ikisema Washington inajua nani aliyefanya shambulizi hilo. \n "Tuko tayari kujibu mashambulizi lakini itategemea na uthibitisho utakaopatikana, lakini pia tunasubiri kupata taarifa kutoka Saudi Arabia juu ya yule aliyehusika na shambulizi hilo na makubaliano gani tutajibu shambulizi hilo” \n Iran imekanusha kuhusika na shambulizi hilo la kutumia droni ambalo limeathiri uzalishaji wa mafuta kwa asilimia 5. \n Waasi wa kikundi cha Kihouthi nchini Yemen wanaosaidiwa na Tehran wamedai kuhusika na shambulizi hilo, na kusema droni 10 zilitumika kushambulia vituo vya mafuta vya Abqaiq na Khurais, na kusababisha moto mkubwa. Kwa wiki kadhaa Saudi Arabia itakabiliwa na uhapa wa uzalishaji mafuta ghafi na gesi, maafisa wa Saudi wamesema. \n  Maafisa wa Marekani walitoa picha za satellite na kueleza habari za kijasusi zinazothibitisha kuwa Iran ilihusika na shambulizi hilo. Maafisa wa Marekani wanasema muelekeo na uwezo wa shambulizi hilo unaweka ulakini juu ya Wahouthi kuhusika. \n Jenerali Amir Ali Hajizadeh, kamanda wa kikosi cha anga cha majeshi ya mapinduzi ya Jamhuri ya Kiislam ya Iran, amesema Jumapili vituo au manuari za Marekani ziko kilomita 2000 ambapo makombora ya Iran yanaweza kuvifikia. \n Shambulizi hili limekuja wakati Rais wa Marekani Donald Trump alikuwa anafikiria kuondoa vikwazo juu ya Iran ikiwa ni hatua ya kuwahamasisha viongozi wa Iran kuingia katika mazungumzo kufikia makubaliano yanayotarajiwa kuzuia Iran kurejea upya katika hatua yake ya kuzalisha nyuklia. \n Hatua ya Rais Trump kumfukuza kazi mshauri wake wa uslama wa taifa John Bolton – ikiwa inatokana na tafukuri ya rais, kulingana na ripoti za vyombo vya habari – ilileta matumaini kuwa angalau kutakuwa na uwezekano wa kupunguza mvutano uliopo kati ya Washington na Tehran. \n Magazeti ya Iran yalifurahia kuondoka kwa Bolton, ambaye wamemtaja kama “moja wa maafisa wenye msimamo dhidi ya Iran” ambaye yuko karibu na Rais wa Marekani. \n Wachambuzi wanasema kuwa Marekani na Iran wako katika ncha ya mgogoro kamili tangu Rais Trump alipoiwekea vikwazo Tehran mwaka 2018, aliposusia mkataba wa kimataifa uliokusudia kudhibiti harakati za Iran kutengeneza silaha za nyuklia.. ##
Pakistan inasema imemfukuza balozi wa india Islamabad saa chache baada ya kupunguza hadhi yake ya kidiplomasia na biashara na India. \n\nIndia imechukuwa hatua kuiondolea Kashmir utawala wa ndani, jimbo ambalo linagombaniwa na nchi hizo mbili. \n Bunge la Pakistan lilipitisha azimio Jumatano kulaani hatua ya India. \n Bunge hilo pia limeitaka India iondoe vikwazo vyote ya kiusalama ilivyoiwekea Kashmir tangu Jumatatu. \n Nchi jirani China na Pakistan ambazo zote zinadai eneo fulani la ardhi ya Kashmir limepinga vikali hatua ya india kuondoa madaraka ya kikatiba ambayo yanaruhusu Kashmir kutunga sheria zake yenyewe. \n Imetayarishwa na mwandishi wetu, Washington, DC.. ##
Mkutano wa siku mbili wa Ujasusi na Usalama ulikamilika jijini Nairobi nchini Kenya Jumanne wakati ambapo Kenya imeinyoshea kidole Marekani kwa kusita kuunga mkono juhudi zake za kutaka kundi la wanamgambo wa Al-shabaab  kuorodhesha kama kundi la Kigaidi. \n\nWakati huo huo, Balozi wa Marekani nchini humo Kyle McCarter amepuuzilia mbali kauli hiyo na kukariri kuwa Marekani imeunga juhudi zote za kulilemaza kundi hilo lililo na makao yake nchini Somalia. \n Wabunge wa Kenya ni miongoni mwa wajumbe zaidi ya 250 kutoka nchi kama vile Ufaransa, Marekani, Uingereza, Nigeria, Brazil, Mexico, Italia, Ethiopia, Argentina, Columbia, Zambia, Zimbabwe, Djibouti na Ujerumani waliokutana jijini Nairobi kujadili mkakati wa kushirikiana na asasi husika za serikali za kimataifa kubuni sheria na sera za kupambana na uhalifu, hususan ugaidi. \n Watalaamu hao, wanaojumuisha wanasiasa pia walijadili umuhimu kwa kushirikiana kufahamishana maelezo ya kijasusi kulemaza uhalifu wa kimtandao, ulanguzi wa dawa za kulevya, ufisadi, uchakatishaji wa fedha miongoni mwa aina nyingine za uhalifu. \n Mkutano huuo unajiri wiki chache baada ya baraza la Usalama la Umoja wa Mataifa kupinga pendekezo la serikali ya Kenya kutaka kundi la wanamgambo wa Al-Shabaab kujumuishwa miongoni mwa makundi ya ulimwengu ya kigaidi yaliowekewa vikwazo vya kimataifa. \n Wanaharakati wa haki za kibinadamu waliwasilisha nyaraka za maelezo mbele ya baraza la umoja huo wakisema kuwa iwapo hatua ya Kenya itakubalika basi huenda raia wa Somalia wanaoishi katika himaya ya Al-Shabaab wakashindwa kupata misaada ya kibinadamu. \n Lakini Kenya tayari imeeleza kutoridhishwa na hatua ya baraza hilo la usalama la umoja wa Mataifa na ni kauli ambayo Spika wa bunge la Kenya, Justin Muturi, ameirejelea wakati huu akiilaumu serikali ya Marekani kwa kusitasita katika kulitangaza kundi hilo la wapiganaji wa Al-Shabaab kuwa la kigaidi. \n Muturi alisisitiza kuwa hatua hiyo inalipa kundi hilo mwanya wa kufikia usaidizi wa kifedha kutoka kwa mashirika mbalimbali, hali itakayokuwa pigo kwa juhudi za kulilemaza maana litaonekana kuwa kundi la kijamii nchini Somalia. \n Hata hivyo, balozi wa Marekani nchini Kenya Kyle McCater alipuuzilia mbali madai hayo na kusisitiza kuwa Marekani imekuwa mstari wa mbele kulemaza uwezo wa kundi hilo, hususan baada ya kuunga mkono azimio nambari 751 la Umoja wa Mataifa kulioriodhesha kundi lhilo kuwa la kigaidi ambalo linafaa kukabiliwa vilivyo na jamii ya kimataifa. \n Balozi Martin Kimani ambaye ni mkurugenzi wa idara ya taifa la Kenya ya kukabiliana ugaidi aliiambia Sauti ya Amerika kuwa hatua ya baraza la usalama la Umoja wa Mataifa inatia doa juhudi za kupambana na ugaidi ulimwenguni, hatua ambayo hairidhishi kamwe. \n Aidha, Mbunge wa Kenya, Didmus Baraza, alikariri kuwa bunge la nchi hiyo litaendelea kuvitengea vitengo vya Kenya vya kupambana na ugaidi fedha nyingi na hivyo basi hawatafedheheshwa na hatua ya Umoja wa Mataifa. \n -Imetayarishwa na mwandishi wa Sauti ya Amerika, Kennedy Wandera, akiwa Nairobi, Kenya.. ##
Wanachama wa Chama cha Wafanyakazi Hong Kong wameandamana Jumatano dhidi ya shirika la ndege la mji huo, Cathay Pacific kwa kuwafukuza kazi wafanyakazi wake kwa madai ya kuwa wanamafungamano na maandamano yanayoshinikiza kuwepo demokrasia yanayoendelea kipindi hiki cha joto.. \n\nShirika la habari la AP limeripoti kuwa bango nyuma ya jukwaa katika bustani ya umma iliyoko katikati ya mji lilisomeka kama “Sitisheni ufukuzaji kazi” na “Acheni kuwatishia wafanyakazi wa CX,” wakikusudia shirika hilo la ndege.  \n Muungano wa vyama vya wafanyakazi Hong Kong wamesema kuwa wafanyakazi 20 wamefukuzwa kazi au wamelazimishwa kujiuzulu, wakiwemo marubani, wahudumu wa ndege na mameneja. Mkurugenzi mtendaji mkuu Rupert Hogg alijiuzulu mapema Agosti akiwajibika baada ya matukio hayo, shirika hilo la ndege lilisema. \n Cathay amethibitisha kufukuzwa kwa wafanyakazi kadhaa katika kipindi cha wiki mbili. Imesema kutokana na sababu mbalimbali, kama vile rubani mmoja aliyetumia vibaya taarifa za kampuni au mwengine anayekabiliwa na kesi, bila ya kutaja maandamano. Cathay ambaye ni rubani alishtakiwa kwa kufanya vurugu wakati wa maandamano. \n Muungano wa vyama vya wafanyakazi wameita maandamano kwa jina la Cathay Dragon, kundi la Cathay la shirika la ndege, aliyemfukuza mkuu wa chama cha wafanyakazi wahudumu wa ndege. \n Mamlaka ya usafiri wa anga China wamemshinikiza Cathay kuwapiga marufuku wafanyakazi wanaofanya kazi katika ndege za bara iwapo wataunga mkono “maandamano haramu.” Serikali kuu ya China imekuwa ikipinga maandamano yanayofanyika Hong Kong ambayo inautawala wake wakujitegemea.. ##
Dr. Joyce Moricu Kaducu, waziri wa dola anaeshughulikia huduma za afya ya msingi alithibitisha kesi ya mtoto huyo mwenye asili ya Congo ambaye alikuwa anasafiri na mama yake kuingia Uganda kupitia kituo cha mpakani cha Mpondwe  \n\nWizara ya afya ya Uganda ilithibitisha Alhamis mtoto wa kike mwenye umri wa miaka tisa aliyevuka mpaka kutoka Kongo na kuingia Uganda ameambukizwa virusi vya Ebola. Mtoto huyo anapatiwa matibabu kwa wakati huu katika kituo maalumu cha kupambana na Ebola katika wilaya ya Kasese. \n Imeripotiwa mtoto huyo alikuwa na dalili za homa kali, pamoja na udhaifu wa mwili, vipele na damu kutoka mdomoni bila ya kufahamu sababu zake. \n Damu yake ilipimwa katika taasisi ya utafiti wa virusi vya Ebola ya Uganda na baadae taasisi hiyo ilithibitisha alikuwa na virusi hivyo. \n Dr. Joyce Moricu Kaducu alisema binti huyo haraka aliwekwa kwenye chumba cha peke yake na alisafirishwa hadi hospitali ya Bwera kwenye kitengo cha Ebola mahala ambako anapatiwa huduma maalum. \n Hii ni mara ya pili kesi ya Ebola imethibitishwa nchini Uganda kutoka kwa waathirika wanaovuka mpaka kutoka Congo kuingia Uganda. Zaidi ya watu 1,800 wamekufa nchini Congo kutokana na ugonjwa huo tangu Agosti 2018. \n Wizara ya afya ya Uganda hivi sasa inarudia kutoa wito kwa raia wake kushirikiana na wafanyakazi wa afya, maafisa wa uhamiaji na polisi kuhakikisha ukaguzi unafanyika kwenye vituo vyote vya kuingilia mipakani ili kuzuia kusambaa ugonjwa wa Ebola nchini humo. . \n Kesi hii imetokea wakati ambapo chanjo ya majaribio ya Ebola ikiendelea kutolewa na wanasayansi nchini Uganda katika juhudi za kuzuia ugonjwa kutosambaa sehemu nyingine. Chanjo hiyo mpya imetengenezwa na kiwanda cha madawa Janseen Pharmaceutical chenye makao yake nchini Marekani. \n Majaribio ya chanjo yanatarajiwa kudumu kwa miaka miwili na kuhudumia zaidi ya watu 800 katika wilaya ya Mbarara huko kusini magharibi mwa Uganda.. ##
Maelfu ya watu wamekusanyika siku ya Ijumaa kwa ajili ya maombi katika makaburi ya New Zealand ambapo wahanga 26 kati ya 50 wa mauaji ya pamoja ya shambulizi la bunduki ndani ya misikiti ya Ijumaa wiki iliyopita wamezikwa. Muhanga mdogo kuliko wote aliyezikwa alikuwa na umri wa miaka mitatu. \n\nMapema, katika ibada iliyofanyika nje karibu na msikiti ambako shambulizi hilo la mauaji lilitokea mjini Christchurch, Imam Gamil Fouda aliwahutubia maelfu ya watu waliohudhuria ibada hiyo, akiwaambia kuwa “Tumehuzunishwa lakini hatusambaratishwa.” \n Aliuambia umati huo “chuki itaondolewa na upendo utarejeshwa kwetu.”  Imam huyo aliwashukuru “majirani ambao walifunguwa milango yao kutuokoa wakati tunamkimbia muuaji” na wale wote waliosimamisha gari yao kutusaidia.” \n Fouda pia ametambua kitendo cha Waziri Mkuu wa New Zealand Jacinda Ardern kwa “ kuziunganisha familia zetu pamoja na kutupa heshima ya kuvaa scafu ya kawaida kichwani. Amesema uongozi wa waziri mkuu ni somo kwa ulimwengu wote.” \n Wanawake nchini kote New Zealand wanavaa skafu kichwani Ijumaa kuonyesha kuunga mkono na heshima kwa jamii ya Waislam. \n Shirika la habari la Reuters limeripoti kuwa maafisa wa polisi wanawake wanaofanya doria waliva skafu kichwani na kuvaa maua ya wardi juu ya vazi lao la kazi. \n Kabla ya Imam kuzungumza kulikuwa na adhana ya kuwaita watu katika sala katika uwanja huo iliyotangazwa mubashara kupitia radio na televisheni nchi nzima. \n Dakika mbili za kukaa kimya zilifuatiwa na adhana kwa kuwakumbuka wale wote waliouawa msikitini. \n Ardern amesema baada ya adhana: “New Zealand inaomboleza vifo hiivi pamoja na nyie, sote ni kitu kimoja.” \n Ardern amechukuwa hatua za haraka dhidi ya shambulizi la umwagaji damu ndani ya misikiti hiyo. \n Ameweka mara moja marufuku ya silaha zote za kivita ikiwemo bunduki aina ya semi-automatic na automatic, na assault rifles. \n Katazo hilo, ambalo Waziri Mkuu Ardern amelitangaza Alhamisi Wellington, ni pamoja na magazine ya bunduki yenye uwezo wa kubeba risasi nyingi, na vipuli vingine ambavyo vinaweza kubadilisha silaha ya kawaida aina ya rifle kuwa silaha ya kivita. Ardern amesema ameweka katazo hilo kuzuia urundikaji wa silaha na marufuku kamili juu ya silaha hizo itatekelezwa baada ya sheria mpya kuanza kutumika. \n Ardern ametangaza pia ununuzi mkubwa katika utaratibu wa kuwahamasisha wamiliki wa silaha kama hizo zilizopigwa marufuku kuzisalimisha kwa vyombo vya dola. Amesema serikali inaweza kutumia hadi Dola milioni 140 kuzinunua silaha hizo zilizoko mikononi mwa raia ambao watakuwa tayari kuzisalimisha. \n Sheria hii ikipitishwa haitawagusa jeshi na polisi wa nchi hiyo, kama ilivyo kampuni za kudhibiti wadudu. Jeshi la polisi la New Zealand limesema katika tovuti yao “kipindi cha mpito” kitawawezesha watu kurejesha silaha zao serikalini bila ya adhabu yeyote. \n Bunge la New Zealand linatarajiwa kupitisha pendekezo la sheria hiyo litapokutana tena kati ya mwezi April.  Vyombo vya usalama vimemfungulia shtaka la mauaji mzaliwa wa Australia Brenton Harrison Tarrant, 28, linalofungamana na shambulizi la Machi 15 katika misikiti miwili ya al-Noor na Linwood. \n Mtu huyu mwenye sera binafsi za ubaguzi dhidi ya wahamiaji na Waislam hakukiri makosa wakati alipofikishwa mahakamani siku ya pili baada ya shambulizi hilo. Atarudishwa tena mahakamani Aprili 5, 2019.. ##
Rais mpya wa Malawi Lazarus Chakwera ameapishwa kuongoza kwa muhula wa miaka mitano Jumapili, saa kadhaa baada ya kumshinda kiongozi wa zamani Peter Mutharika katika uchaguzi uliorejewa. \n\nChakwera, mwenye umri wa miaka 65, alishinda kwa asilimia 58.57 ya kura katika uchaguzi uliofanyika Jumanne, ikiwa ni mabadiliko kwa matokeo ya uchaguzi wa awali mwezi Mei 2019, ambao ulifutwa na mahakama, Shirika la Habari la Uingereza Reuters limeripoti.  \n Kurejewa kwa uchaguzi kulionekana na wachambuzi kama ni jaribio la uwezo wa mahakama za Afrika kutatua suala la wizi wa kura na kudhibiti madaraka ya rais. \n “Kusimama mbele yenu kama rais leo ni heshima kubwa. Ni heshima inayojaza furaha isiyosemeka na shukrani nyingi,” Chakwera alisema katika hotuba yake ya kukubali kuchukua madaraka. \n “ Kwa msaada wenu, tutaweza kurejesha Imani ya kizazi kipya juu ya uwezekano wa kuwa na serikali ambayo inayowatumikia watu na siyo inayotawala,” aliuambia umati wa watu waliokuwa wakishangilia wakiwa wamevalia nguo za rangi ya bendera ya chama chake cha Malawi Congress Party (MCP) na muungano wa chama cha makamu rais Saulos Chilima. \n MCP ni chama kikongwe nchini Malawi na ushindi wa Chakwera unakirejesha madarakani baada ya miaka 26 kikiwa cha upinzani.. ##
Kiongozi wa kiroho wa Iran Ayatollah Ali Khamenei, amesema Rais wa Marekani, Donald Trump, ni mpubavu ambaye anajidai kuwaunga mkono Wairan, lakini, mwishowe, atawachoma kisu chenye sumu.  \n\nMatamshi hayo ya Khamenei ni mwendelezo wa kauli zake zilizo na msimamo mkali, na aliyatoa wakati wa hutba ya sala ya Ijumaa ikiwa ni mara ya kwanza mjjini Tehran, tangu mwaka 2012. \n Khamenei amesisitiza kwamba umati mkubwa wa watu, ulijitokeza, ili kuhudhuria mazishi ya jenerali wa jeshi aliyeuawa katika shambulizi lililotekelezwa na Marekani mapema mwezi Januari 2020. \n Amesema pamoja na changamoto ambazo zinaendelea kuikabili nchi hiyo, inaonyesha jinsi raia wa Iran wanavyounga mkono utawala wake. \n Amesema kwamba kifo cha Jenerali Qassem Soleimani, ni pigo kubwa kwa vita dhidi ya kundi la kigaidi la Islamic State, kwa sababu, kama kamanda, alionyesha uongozi bora katika kupambana na wanamgambo hao. \n Katika siku za karibuni, kumeshuhudiwa maandamano makubwa kwenye barabara za Tehran, kufuatia kutunguliwa kwa Ndege ya shirika la Ndege la Ukraine, ambayo, viongozi wa Iran, wamekiri kwamba ilitunguliwa kwa makosa. \n Watu wote 176 waliokuwa wakisafiri ndani ya ndege hiyo waliuawa. Sala ya Ijumaa ilihudhuriwa na maelfu ya wananchi wa Iran, mara kwa mara walikatiza hotuba yake wakisema, Mungu ni Mkubwa.. ##
Leo ni Siku ya Radio Duniani. Shirika la Elimu, Sayansi na Utamaduni la Umoja wa Mataifa (Unesco) mwaka 2019, linawakumbusha wadau mbalimbali duniani wajitahidi kadri wanavyoweza kusaidia kukuza mazungumzo, uvumilivu na amani (kauli mbiu ya mwaka huu) baina ya jamii na mataifa mbalimbali. \n\nNaye Katibu Mkuu wa Umoja wa Mataifa, Antonio Guterres, katika ujumbe wake Jumatano anasema : “Katika Siku ya Radio Duniani, ni juu yetu kutambua nguvu ya radio katika kushawishi majadiliano chanya, kuvumiliana na kuendeleza amani ulimwenguni. \n UNESCO ilianzisha Siku ya Radio Duniani mwaka 2011 mara baada ya Baraza Kuu la Unesco kutambua umuhimu wake. Februari 13, 1946, UN ilianzisha Radio ya Umoja huo. \n Wachambuzi wa kisiasa wanakubaliana kuwa ni katika kutumia chombo hiki cha mawasiliano na msingi wa kutoa habari radio imekuwa chachu ya kukuza uhuru wa kujieleza na kusukuma mbele haki za binadamu duniani. \n Radio ni mawasiliano ya umma ambayo yanawafikia kundi kubwa la wasikilizaji ulimwenguni kote. Bado inatambulika kuwa ni chombo cha mawasiliano chenye nguvu ya ushawishi na kinatumia gharama ndogo zaidi. \n Tafiti mbalimbali zinaonyesha kuwa radio iliandaliwa kuzifikia jamii zilizo katika maeneo yaliyoko kando ya miji na vijiji, ambavyo haviwezi kufikiwa kwa urahisi kutokana na matatizo ya barabara na usafiri. Hizi ndizo jamii ambazo zinaathirika zaidi na matatizo mbalimbali. Jamii hizi zinamakundi kama vile, waliokosa fursa za elimu, wenye ulemavu, wanawake, vijana na maskini. \n Radio imeendelea kuwajulisha watendaji mbalimbali matatizo ya jamii kama hizi tulizozitaja kupitia mijadala mbalimbali na kuwapa fursa viongozi kuchukua hatua. Mijadala hii ya umma, inawaunganisha watu bila ya kujali tofauti zao za kielimu. Pia radio husaidia sana kufikisha ujumbe katika hali za dharura na kuwapa taarifa za matumaini kwa waathirika wa majanga mbalimbali, wakati misaada mbalimbali inapokuwa iko njiani kuwafikia. \n Lakini kubwa kuliko yote, kuna sura mpya ya radio hivi katika miaka ya hivi karibuni baada ya mawasiliano mbalimbali kuunganishwa. Radio inatumia aina ya teknolojia mpya kama vile simu za mkononi, vifaa ya elektroniki kama vile Tablet, na mitambo yenye nguvu inayosambaza ujumbe mwingi kwa wakati mmoja kupitia mawasiliano ya broadband. \n UNESCO inawahamasisha watu kufungua Radio majumbani, kwenye magari au simu za mkononi ili kuenzi chombo hiki maalum ambacho kimesikindikiza maisha ya kila mtu katika historia. \n Radio imekuwa ni muhimu katika jamii mbalimbali ikitumika nyumbani, katika gari au simu za mkononi. \n Unesco katika ujumbe wake mwaka huu pia imevihimiza vituo vyote vya Radio na mashirika yote ya kidini na umma ulimwenguni, kuunga mkono jitihada zinazoendelea za kuhamasisha wasilikizaji umuhimu wa kuheshimu fikra tofauti na wakati huohuo kuhimiza amani na maendeleo duniani.. ##
Kuongezeka kwa maambukiza yamesababisha serikali ya Malaysia kupiga marufuku watu kusafiri kutoka sehemu moja kwenda nyingine, siku ya Jumatano na kuanza kwa marufuku wageni kuingia Umoja wa Ulaya (EU), wakati huo huo serikali mbalimbali zikijaribu kudhibiti kuenea kwa ugonjwa wa COVID-19. \n\nMalaysia tayari ina maambukizi yaliyo thibitishwa ya wagonjwa 500 na itaweka katazo kwa kiwango fulani kwa kipindi cha wiki mbili. \n Nchini Saudi Arabia, maafisa Jumatano wamewaambia wafanyabiashara katika sekta binafsi ikiwezekana kuhakikisha wafanyakazi wao wanatekeleza majukumu yao wakiwa nyumbani, na kwa wale ambao lazima wawepo katika maeneo yao ya kazi kuchukua hatua za kuhakikisha wafanyakazi hawakaribiani. \n Australia \n Waziri Mkuu wa Australia Scott Morrison ametangaza “ hali ya dharura ya kuwalinda binadamu na maambukizi” Jumatano, ikipitisha ruhsa kwa serikali kutangaza katazo la kutoka nje na karantini. \n Nchi nyingine tayari zimechukua hatua hizo kusitisha watu kuwa na harakati za kawaida za maisha. \n Itali, Hispania, na Ufaransa \n Itali, Hispania na Ufaransa hivi sasa zimeweka katazo imara dhidi ya watu kuzunguka majiani wakati wakikabiliana na idadi ya juu ya maambukizi ukilinganisha na nchi nyingine duniani. \n Huko Brazil, ambapo tayari kuna maambukizi ya wagonjwa zaidi ya 300, mamlaka inayoangalia mabustani imetangaza kufungwa kwa maeneo hayo kwa mujibu wa muongozo wa afya uliotolewa rasmi ukiwataka watu kuepuka misongamano. Katazo hilo linajumuisha sehemu maarufu ya sanamu la Christo ambalo liko mkabala na eneo la Rio de Janeiro. \n Brazil \n Brazil ilitangaza kifo cha kwanza cha mtu aliyeambukizwa kirusi cha corona Jumanne. \n Virusi vya corona tayari vimewasili katika nchi 159, ambapo maambukizi yaliyopimwa yamefikia 185,000 na vifo ni 7,500, kwa mujibu wa takwimu za Shirika la Afya Duniani (WHO). \n Kyrgyzstan \n Kyrgyzstan hivi karibuni imetangaza maambukizo ya kwanza Jumatano. Tayari ilikuwa imeshafunga mipaka yake kwa wageni kuingia nchini humo.. ##
Chama kikuu cha upinzani nchini Tanzania, Chadema kimelitaka jeshi la polisi nchini humo kujiweka kando na masuala ya kisiasa ili kuacha uwanja wa kisiasa kuwa sawa kwa vyama kushindana wakati huu wa kuelekea katika uchaguzi mkuu. \n\nIngawa chama hicho hakikubainisha moja kwa moja namna jeshi hilo linavyojitumbukiza katika masuala ya kisiasa. lakini kimesisitiza kwa kunukuu baadhi ya kauli zinazotolewa na maafisa wa jeshi hilo ambazo kimedai kwamba zinafanana na zile zilizowahi kutolewa na chama tawala ccm, \n Akibainisha msimamo wa chama hicho kuelekea uchaguzi mkuu, katibu mkuu John Mnyika amedai kwamba usawa katika masuala yanayohusu uchaguzi ni mambo yanapaswa kuzingatiwa na pande zote zinazoshiriki uchaguzi huo.  \n Chama hicho ambacho karibuni kilitangaza majina ya wagombea 11 waliojitokeza kuwania nafasi ya urais wamedai kuwepo kwa viashiria kwamba jeshi la polisi linajitumbukiza katika masuala ya kisiasa na hivyo kufanya uwanja wa kisiasa kushindwa kutoa uwiano sawa kwa washiriki wa uchaguzi mkuu kuchuana kwa hoja na sera. \n Mbali na kubainisha hayo chama hicho ambacho katika miezi ya hivi karibuni kimeshuhudia baadhi ya wabunge wake na madiwani wakikipa mkono wa kwaheri na kujiunga na chama tawala na vyama vinginevyo vya upinzani kimerejea hoja yake ya kutaka tume huru ya uchaguzi, \n Kimesema ingawa kinaamini kinaingia katika uchaguzi huku hoja zao za kutaka tume huru ikiwa bado hazijapatiwa ufumbuzi, hata hivyo kipo tayari kwa uchaguzi huo. \n Katika hatua nyingine chama hicho kimesisitiza kwamba mwenyekiti wake Freeman Mbowe alishambuliwa kisiasa huku kikipuuza taarifa zinazotolewa kwamba kiongozi huyo hakufanyiwa shambulizi lolote zaidi ya kukutwa akiwa amepata kilevi. \n Mnyika : "Sasa kama mgonjwa zinatolewa taarifa za uongo dhidi yake, madaktari waliompokea mwenyekiti mara ya kwanza kabisa wajitokeze wasema waziwazi. Ukweli ni kwamba mwenyekiti hakuwa amelewa chakari kama ambavyo inavyosemwa, yote haya yanasemwa ili kuhamisha mjadala. \n "Vitolewe vipimo kwa sababu tunajua kwamba hili jambo halipo ni bongo ni uzushi. Hatuna imani na uchunguzi ambar unaendelea kufanywa na jesti la polisi. Na chama kinaendelea kutafakari hatua za ziada za kuchukuwa. Lakini katika hatua hii kwa sasa tungependa wananchi wapuuze," amesema Mnyika. \n Chadema inseam kiongozi huyo amefanyiwa upasuaji katika sehemu yake mguu na sasa anaendelea vyema yeye ni miongoni mwa wanachama 11 waliojitokeza kuomba nafasi ya kuwania uraisi. \n Imetayarishwa na mwandishi wetu, Washington, DC.. ##
Iran imeonyesha ishara kuwa iko tayari kuchukua hatua kadhaa kupunguza mvutano na uongozi wa Trump juu ya programu yake ya nyuklia. \n\nWaziri wa Mambo ya Nje wa Iran Mohammad Javad Zarif amewaambia waandishi wa habari mjini New York Alhamisi kuwa Tehran itaruhusu kufanyika uchunguzi wa kina zaidi wa programu yake ya nyuklia iwapo tu Washington itaiondoshea vikwazo vya kiuchumi. \n Lakini pendekezo hilo, ambalo Zarif amelielezea kama ni “hatua muhimu” alisema limepuuziwa. \n Afisa wa ngazi ya juu wa uongozi wa Marekani amesema, “Rais amerejea kusema kuwa yuko tayari kufanya mazungumzo na viongozi wa Iran. \n Washington inajaribu kuishinikiza Tehran kukubaliana na viwango finyu zaidi vya uwezo wake wa nyuklia, kuzuia programu yake ya makombora ya balistiki, na kuacha kusaidia wapiganaji wake walioko maeneo mengine katika ushindani wake na nchi za Ghuba ya Arabuni zinazosaidiwa na Marekani.. ##
Kundi la wabunge wa chama kinachotawala nchini Uganda, NRM, limeanzisha kampeni kupinga uamuzi wa juu wa chama wa kumtangaza rais Yoweri Museveni kuwa mgombea pekee wa urais katika uchaguzi mkuu wa mwaka 2021, na katika chaguzi zote zijazo kwa muda wa miaka 50. \n\nWabunge hao wamesema wanajitayarisha kuwasilisha shauri hilo mahakamani kupinga uamuzi huo. \n Kundi hilo la wabunge wanaojulikana kwa kukosoa maamuzi ya chama yenye upendeleo kwa Museveni, na kuitwa wasaliti au waasi na wabunge watiifu kwa Museveni. \n Waeleza kuwa maamuzi ya uongozi wa juu wa NRM wa kumuidhinisha Museveni kama mgombea pekee wa uchaguzi wa urais mwaka 2021 na katika chaguzi zitakazofuatia kwa muda miaka 50 ijayo, ni kinyume cha sheria, yenye kukosa muelekeo na ni kujitakia makuu. \n Wabunge Theodore Ssekikubo, Patrick Nsamba, John Baptist Nambeshe, Gaffa Mbwatekamwa, Dr Sam Lyomoki na Monica Amoding wanaamini kwamba uamuzi huo umechukuliwa kuminya demokrasia ndani ya chama na kuwanyamazisha wote wenye nia ya kuchuana na Museveni kwa tiketi ya chama tawala katika uchaguzi mkuu. \n Mbunge Amoding anasema kwa sababu yoyote ile, hakuna anayestahili kuwaambia raia wa Uganda kwamba Museveni ndiye kiongozi pekee anayejua changamoto za nchi hii ambazo inapitia na jinsi ya kutafuta ufumbuzi. Kizazi hiki kina watu wengi wenye uwezo wa kuongoza taifa hili vyema kabisa. \n Kundi la wabunge wa chama hicho tawala, wanamsimamo kwamba kuwazuia wanachama wengine kugombea tiketi ya chama sawa na rais Museveni, ni dhihirisho tosha la ulafi wa madaraka na inavunja katiba ya chama. Sam lyomoki ni mbunge anayewakilisha wanawake katika bunge la Uganda. \n Hata kama mlitaka mtu mmoja, muitishe uchaguzi halafu mseme hakuna aliyejitokeza ndipo mmtangaze huyu mtu mmoja. Huwezi simama tu katika mkutano wa uongozi wa chama na useme tumemtangaza Museveni kuwa mgombea bilakupingwa. Hiyo ni kinyume cha sheria, alisema Mbunge Lyomoki Sam. \n Kando na kumuidhinisha Museveni mwenye umri wa miaka 74 na ambaye ametawala Uganda tangu mwaka 1986, kuendelea kugombea urais katika nchi hiyo ya Afrika Mashariki kwa muda wa miaka 50 ijayo tangu atakapopendekeza mrithi wake, uongozi wa juu wa NRM pia unataka upigaji kura kwa njia ya siri katika chama kufutiliwa mbali. \n Chama cha NRM, kinataka wapiga kura kupanga foleni nyuma ya mgombea wakati wa uchaguzi wa mchujo kupitishwa na chama kuwania nafasi mbali mbali katika uchaguzi mkuu. Wabunge wanasema hatua hii inalenga kuwatisha wapiga kura na kueneza ubaguzi ndani ya chama. \n Imetayarishwa na Mwandishi wetu, Kennes Bwire, Washington, DC.. ##
Taasisi ya Kuzuia na Kupambana na Rushwa (TAKUKURU) nchini Tanzania inamshikilia aliyewahi kuwa Waziri wa Maliasili na Utalii Lazaro Nyalandu kwa tuhuma za vitendo vinavyoashiria uwepo wa rushwa. \n\nKwa mujibu wa vyanzo vya habari nchini Tanzania Nyalandu ambaye alihama kutoka Chama cha Mapinduzi kwenda Chama cha Demokrasia na Maendeleo (Chadema) amekamatwa Jumatatu saa tisa Alasiri mkoani Singida, na hivi sasa anahojiwa na TAKUKURU. \n Akizungumza na Michuzi Blog kwa njia ya simu jioni hii, Mkuu wa TAKUKURU Mkoa wa Singida Joshua Msuya amethibitisha kuwa Nyalandu anahojiwa na TAKUKURU kutokana na kufanya vitendo vinavyoashiria uwepo wa rushwa. \n "Ni kweli tumemkamata Nyalandu kwa ajili ya kufanya naye mahojiano, kuna mikutano ya kisiasa ambayo wanaifanya na kuna viashiria vya vitendo vya rushwa.Hivyo tumemkamata kwa ajili ya kumhoji.Tunaomba ifahamike tunamhoji kwasababu ya kuwepo viashiria vya vitendo vya rushwa na si kwamba tumemkamata akitoa rushwa," amesema Msuya. \n Alipoulizwa kama bado wanamshikilia au laa ,Msuya amejibu wao baada ya kumhoji wamemkabidhi kwa vyombo vingine vya ulinzi na usalama kwa mahojiano zaidi. \n Joshua amesema sio kweli kwamba Nyalandu amevamiwa na watu wasiojulikana wakiwa na silaha, kwa sababu kabla ya kuchukuliwa kwa ajili ya kuhojiwa alipewa taarifa na hivyo alikuwa anajua kuwa anahitajika TAKUKURU. \n Imetayarishwa na mwandishi wetu, Washington, DC. ##
Katika jitihada za kumaliza sakata la kufungwa kwa baadhi ya idara za serikali Marekani kwa kipindi cha mwezi mmoja, Rais DonaldTrump Jumamosi alitoa pendekezo la kufikia makubaliano na Wademokrat juu ya sera zake za uhamiaji zenye msimamo mkali, lakini zimetupiliwa mbali na chama cha upinzani hata kabla yakuongea. \n\n“Ni matumaini yetu kuwa watatuunga mkono kwa nia ya dhati, na nafikiri wengi watafanya hivyo,” Trump alisema hilo juu ya Wademokrat. “Mrengo wa kushoto wenye msimamo mkali hauwezi kudhibiti mipaka yetu. Sitaruhusu hilo kutokea.” \n Katika maelezo yake yaliyo rushwa hewani mubashara kutoka White House, Trump ametaka waajiriwe wafanyakazi zaidi 2,750 wa serikali kuu watakao dhibiti wahamiaji haramu mipakani na dola za Marekani bilioni 5.7 kwa ajili ya ujenzi wa ukuta wa chuma wenye urefu wa kilomita 370 (maili 230) katika mpaka wa Marekani na Mexico. \n Spika wa baraza la wawakilishi Nancy Pelosi, amesema pendekezo la RaisTrump ni mkusanyiko wa mikakati yake kadhaa ya awali ambayo ilikataliwa na isiyokubalika. \n Trump pia alitoa pendekezo la kufikia makubaliano ili serikali ifunguliwe, akizungumzia hatma ya vijana walioingia nchini humo kinyume cha sheria wakiwa watoto, sharti ni kuwa Wademokrat waidhinisha fedha za kugharamia ujenzi wa ukuta. \n Trump alitoa pendekezo la kufikia makubaliano kwa programu mbili ambazo uongozi wake unataka kuzifuta: kucheleweshwa kuchukuliwa hatua kwa vijana walioingia nchini wakiwa watoto (DACA) na hadhi ya hifadhi ya muda kwa wahamiaji kutoka Amerika ya Kati na nchi za Kiafrika \n Sheria ya ushirikiano baina ya vyama hivyo inayo julikana kama Bridge Act itawawezesha wahamiaji 740,000 ambao waliingia Marekani kinyume cha sheria wakiwa Watoto, ambao ni maarufu kama Dreamers, kuendelea kutumia vibali vya kufanya kazi na kuzuia kuondoshwa nchini kwa miaka mitatu zaidi kama tayari vibali vyao vimefutwa. Lakini baadhi ya Waconservative maarufu wanaochangia maoni yao wamepinga vikali mpango huu.. ##
Rais Donald Trump amewataka Wamarekani kujitayarisha kupokea taarifa za hali mbaya zaidi ya athari za maambukizi ya virusi vya corona mnamo wiki mbili zijazo, huku wataalmu wakitabiri takriban watu 100,000 huenda wakafariki Marekani kabla ya janga hili kumalizika. \n\nMeya wa New York Bill de Blasio ameomba utawala wa Trump kupeleka msaada wa dharura katika mji huo mku wa biashara wa Marekani. \n "Huu ndio wakati ambao tunalazimika kujitayarisha kwa wiki ijayo wakati tunatarajia kushuhudia idadi kubwa ya watu watakaoambukizwa na watakaofariki. Kile nilicho bayana wiki iliyopita, ni kuletewa madaktari na maafisa wa afya kutoka jeshi ili kutusaidia," amesema de Blasio. \n Zaidi ya watu 3 700 wamefariki hapa Marekani tangu kulipuka kwa ugonjwa huo ikiwa idadi kubwa zaidi ya waliofariki China ambako janga hili lilianza. \n Kulingana na Shirika la Afya Duniani, WHO, kufikia Jumanne jioni, zaidi ya watu 800,000 wamemabukizwa kote duniani na zaidi ya elfu 40 wamefariki kutokana na ugonjwa unaosababishwa na virusi hivyo vinavyo ambukiza kwa kasi kabisa. \n Mkurugenzi wa kanda ya Pacific ya Magharibi ya WHO Takeshi Kasai, akizungumza na waandishi habari kupitia mtandao siku ya Jumanne, amsema, ingawa kuna mafanikio yanayopatikana huko Uchina na Korea Kusini, lakini janga linaendelea kwa haraka katika mataifa mengine na hivyo kuzitaka serikali za dunia kuimarisha juhudi za kupunguza kasi za mambukizi.  \n "Hatujui ni wka muda gani tutaendelea kupambana na Covid 19. Kuna watu usiku na mchana wanaofanya kila wawezalo kupambana na janga hili lakini haimkiniki kwamba virusi vitatoweka wiki ijayo au miezi ijayo” amesema Dkt Takeshi. \n Matamshi hayo yanatia wasi wasi kote duniani na hata kukatisha tamaa kwa wengi, ambapo Italy ilitangaza Jumanne kuwa siku ya maombolezi ya kitaifa na bendera kupeperushwa nusu mlingoti. \n Meya wa mji wa Milan aliwaongoza wataliana kwa dua na kukaa kimya kwa dakika moja kuwaombea watu elfu 11 5691 walofariki hadi hivi sasa nchini humo.  \n Licha ya hayo makampuni ya kutengeneza dawa yanaanza majaribiio ya chanjo hivi sasa, huku watu wakitafuta tiba kwa haraka iwezekanavyo amesema Dkt Takesha \n "Tunatambua kwamba hakuna kitu kimoja kitakacho wafaa kila mtu katika kutayarisha mikakati kupambana na dharura kama hii lakini tumegundua kuna mbinu zinazofanana katika nchi mbali mbali," amesema Dkt Takesha  \n Miongoni mwa mbinu hizo anasema, ni kufunga shughuli za miji yote na kuwataka watu kubaki majumbani, kuwapima watu mapema na kuimarisha huduma za afya za umaa. \n Hata hivyo katika nchi nyingi za afrika ambako viongozi wametangaza amri kali katika kujaribu kudhibiti usambazaji, kuna watu wanaolalamika na kusema hawataweza kupata chakula cha kila siku.  \n Hayo yakiendelea makampuni mbali mbali duniani yamelazimika kuacha majukumu yao ya kawaida na kuanza kutengeneza vifaa vya afya, ikiwa ni pamoja na mashini ya kusaidia mtu kupumua, maski hadi nguo za wauguzi na madaktari.. ##
Rais wa Marekani Donald Trump ameonyesha utashi wa moja kwa moja kutaka kujua iwapo Ukraine itamchunguza Makamu wa Rais Joe Biden huku Trump akizuia msaada muhimu wa kijeshi kutolewa kwa Kyiv, mwanadiplomasia wa ngazi ya juu wa Marekani huko Ukraine ameeleza katika mahojiano ya upelelezi wa kuangalia uwezekano wa kumuondoa rais Jumatano. \n\nMwanadiplomasia huyo, William Taylor, ameeleza mazungumzo ya huko siku za nyuma yaliyokuwa hayajatolewa hadharani yaliosikika na mfanyakazi msaidizi Julai 26, siku moja baada ya Trump kumtaka Rais wa Ukraine Volodymyr Zelenskiy kuchunguza shughuli za kampuni ya gesi asilia Burisma inayomilikiwa na Biden, na mtoto wake Hunter Biden. Na pia kuanzisha nadharia kwamba Ukraine na siyo Russia ilijihusisha na kuvuruga kampeni ya Trump ya 2016 akiwania kuingia White House. \n Taylor amesema msaidizi huyo alisikia mazungumzo hayo yaliyokuwa yanajiri kati ya Trump na Gordon Sondland, mchangiaji wa dola milioni moja kwa ajili ya shughuli za siasa za Trump ambaye rais alimteua kuwa balozi Umoja wa Ulaya. \n “Mmoja wa wafanyakazi wangu aliweza kumsikia Rais Trump katika simu, akimuuliza Balozi Sondland juu ya uchunguzi,” Taylor ametoa ushahidi. “Balozi Sondland alimwambia Rais Trump kwamba wananchi wa Ukraine walikuwa wako tayari kutekeleza hilo.” \n Taylor alisema mazungumzo hayo yaliyosikika yanaonyesha kuwa wakati huo, Trump alijali “zaidi uchunguzi kuliko msaada wa kijeshi wa Ukraine. Taylor alisema Sondland alimwambia “kila kitu” --- msaada wa kijeshi na Zelenskiy akiwa na hamu ya kumzuru Trump White House – itategemea iwapo Ukraine itafungua uchunguzi huo. \n Taylor alisema katika kipindi kirefu cha utumishi wake wa diplomasia, hajawahi kamwe kushuhudia rais wa Marekani akiitaka serikali ya nchi nyingine kutekeleza uchunguzi wa kisiasa kujinufaisha yeye binafsi. \n Wote wawili yeye na George Kent, afisa wa Wizara ya Mambo ya Nje anayesimamia uhusiano wa Marekani na Ukraine, walitoa ushahidi kuwa hawakuwa na mawasiliano yoyote na Trump katika kipindi cha miezi kadhaa wakati sakata hilo la Ukraine likitokea.. ##
Maelfu ya raia wa Kenya wanaoishi katika msitu wa Mau uliopo katika bonde la Ufa huenda wakajikuta bila makazi baada ya serikali ya Kenya kueleza kuwa mpango wa awamu ya pili wa kuwaondoa watu waliojinyakulia vipande vya ardhi katika msitu huo umekamilika. \n\nZaidi ya hatimiliki elfu moja ziko katika mchakato wa kubatilishwa, nyingine zikiwa za wanasiasa maarufu katika maeneo hayo. Serikali ya Kenya tayari imetangaza kuwa imekamilisha utaratibu unaohitajika kuwaondoa watu zaidi ya elfu kumi kutoka msitu huo wa Mau. \n Kuondolewa kwa watu katika msitu wa Mau kumeibua hisia chungu nzima miongoni mwa wanasiasa, ambao wengine huchukulia ni mtaji wa kutafuta umaarufu wa kisiasa kwa kuzungumza lugha inayowiana na raia wanaoathiriwa na kuondolewa kwa wakazi hao. Inaarifiwa kuwa wanasiasa wengi walijinyakulia vipande vya ardhi katika msitu huo miaka ya nyuma na kuwauzia wananachi ambao sasa wanatakiwa kuondoka katika msitu huo. \n Waziri wa Mazingira \n Waziri wa Mazingira wa Kenya, Keriako Tobiko, amesema kuwa hatimiliki zaidi ya 1,200 zimeorodheshwa kubatilishwa, akiongeza kuwa awamu hii ya pili haitamwacha yeyote aliyebadili msitu huo kuwa makazi yake. \n “Msitu wa Maasai Mau ni sharti urejeshwe, si suala la majadiliano. Urejeshwe sasa au tusahau. Hamna jawabu jingine. Msitu huo wa Mau una umuhimu mkubwa mno si tu kwa jimbo pekee au vizazi vya sasa lakini pia vizazi vijavyo,” amesisitiza Waziri. \n Hata hivyo, hapakosi mvutano wa aina yake, kati ya serikali na wakazi wa Msitu wa Mau, baadhi ya wanasiasa wamekuwa wakiilaumu serikali ya Kenya kwa kutolifuatilia suala hilo kwa utaratibu unaofaa. \n Wanasiasa washutumiwa \n Lakini serikali ya Kenya mara kwa mara imeeleza kuwa haina haja ya kuwafidia watu waliopora ardhi ya serikali, kwa kujinyakulia vipande vya ekari nyingi na kubadili msitu huo na kuwa makazi yao. Waziri Tobiko amewashutumu wanasiasa kwa kuwatumia wananchi kujinufaisha. \n Waziri ameeleza kuwa mgogoro ambao umekuwapo umekuwa wa kisiasa; sisi si wanasiasa. Sina nia ya kuwa mwanasiasa. Mau si msitu wa jamii fulani. Sitambui kabila unalotoka. \n Katika awamu ya pili iliokamilika Julai, serikali imerejesha zaidi ya ekari elfu kumi na mbili za msitu huo na watu zaidi ya elfu kumi kuondolewa na majengo yao kubomolewa katika ardhi ya msitu huo wa ekari 46,000 eneo la Narok. Serikali ya Kenya imeeleza kuwa ina mpango mpana wa kuuhifadhi na kuutunza msitu huo ambao ni chemchem ya maji kwa maelfu ya raia wa Kenya. \n Matokeo ya jopo la usuluhishi \n Awali pameundwa jopo kazi la kutafuta suluhu ya kutunza msitu huo na ikibainika kuwa sababu za kuharibika kwa msitu huo ni kupitia unyakuzi wa vipande vya ardhi na watu wanaobadili maeneo hayo kuwa makazi yao, ukataji na uchomaji wa miti kiholela na vile harakati za jamii za wafugaji kutafuta chakula cha mifugo yao. \n Mbunge wa Narok Kaskazini, Kenya, Moitalel Ole Kenta anaeleza kuwa ni jambo zuri kwa serikali kuutunza msituo huo ambao unawafaidi wakenya wengi kama chanzo cha maji. \n Raila Odinga \n Mwaka wa 2013, kulitokea ufurushaji wa watu katika msitu wa Mau, operesheni iliyoendeshwa na aliyekuwa Waziri Mkuu Raila Odinga. \n Operesheni hiyo ilizuwa mgogoro wa kisiasa huku viongozi wa jamii zilizopinga harakati za kufurushwa wakiongozwa na William Ruto, ambaye sasa ni Naibu Rais wa Kenya, zikimshtumu kwa mwenendo usiofaa. \n Hata hivyo, Odinga wakati huo aliahidi kuuendeleza mchakato huo hata kama utamuondolea umaarufu wa kisiasa. \n Imetayarishwa na mwandishi wetu, Kennedy Wandera, Kenya. ##
Waziri wa Mambo ya Nje ambaye pia ni mkuu wa ujasusi wa Misri Sameh Shoukry, amekutana na viongozi wa serikali ya Sudan juu ya hali ya machafuko yanayoendelea nchini humo. \n\nSameh Shoukry, ambaye pia ni mkuu wa ujasusi wa Misri, ameahidi kuisaidia Sudan, kutatua mgogoro wa ndani, katika kikao na Rais wa Sudan Omar Al-Bashir, mjini Khartoum. \n Sudan inakabiliwa na wimbi la maandamano ya raia yenye lengo ya kuuangusha utawala wa Rais Omar Al-Bashir, kufuatia kupanda kwa bei ya mkate, uhaba wa chakula na mafuta. \n Vyanzo vya habari nchini Sudan vinasema kwamba hali ya maandamano nchini Sudan inaweza kutatiza utulivu nchini Misri. \n Vyombo vya usalama nchini Sudan vimesema kuwa watu 19 wameuwawa tangu machafuko hayo yaanze Disemba, wakati shirika la kutetea haki za binadamu imetoa idadi ya watu 37, ikinukuu ripoti za kuaminika. \n Rais Bashir ametaja wanao andamana kuwa wasaliti na mamluki wanaotumiwa na watu wanaotaka kuangusha utawala wake. \n Wakati huohuo Rais Bashir ameahidi kufanya mabadiliko makubwa ya kiuchumi.. ##
Utawala wa Rais Donald Trump, Jumapili ulitangaza marufuku ya wasafiri ambao si raia wa Marekani, kuingia nchini kutoka Brazil katika kile ulichokiita "juhudi za kukabiliana na ongezeko la maambukizi ya Corona." \n\nKupitia amri iliyotangazwa na White House, wasafiri waliokuwa kwenye ardhi ya Brazil kwa siku 14 kabla ya siku yao ya kusafiri, hawatarushusiwa kuingia Marekani. \n Hata hivyo, raia wa Marekani pamoja na jamaa zao, au watu walio na vyeti maalum vinavyowaruhusu kuishi au kufanya kazi Marekani, maarufu Green Card, wako huru kuingia. \n Aidha marubani na wafanyakazi wengine wa ndege hawatazuiliwa kuingia Marekani, kwa mujibbu wa taarifa ya ikulu. \n Trump pia alitangaza kuongezwa kwa muda wa zuio la wasafiri kutoka nchi za ulaya, China, Uingereza, Ireland na viswa vya Macau.  \n Kwa mujibu wa takwimu za chuo cha Johns Hopkins, Brazil kimekuwa kitovu kipya cha maambukizi ya Corona huku ikiwa tu inashindwa na Marekani kwa idadi ya watu waliopata ugonjwa huo. \n Takriban watu 22,000 wamekufa nchini Brazil Kutokana na ugonjwa huo. Marekani bado inaongoza kwa idadi ya vifo nay a maambukizi, ikirekodi vifo vya watu 97,000 na maambukizi takriban milioni 1.6 , kufikia Jumapili. \n Mwezi Machi mwaka huu, Rais Trump alitanzaza zuio kwa raia wa nchi za Ulaya kuingia nchini Marekani ili kudhibiti kuenea kwa virusi vya corona. \n Katika hotuba yake kutoka Ikulu mjini Washington DC, Trump wakatiu huo alisema safari zote za kutoka Ulaya zingezuiwa kwa siku 30. Baadaye, White House ilifafanua kwamba amri hiyop haikuwahusu raia wa Marekani na familia zao au watu ambao wana vyeti rasmi kuwaruhusu kuishi Marekani.. ##
Wizara ya Afya ya Jamhuri ya Kidemokrasia ya Congo (DRC) imethibitisha watu wengine 92 wameambukizwa virusi vya corona kulingana na vipimo vilivyofanywa siku moja na idadi Jumatano imefikia 797. \n\nIdadi hiyo ndio ya juu zaidi nchini humo kutangazwa kwa siku moja, tangu nchi hiyo ilipotangaza kisa cha kwanza cha maambukizi ya corona, mwezi Machi. \n Watu 69 wamethibitishwa kuambukizwa katika mji mkuu wa Kinshasa na 23 katika mkoa wa kati ya Congo. \n Watu wengine 212 wanachunguzwa kubaini iwapo wameambukizwa virusi hivyo. \n Watu 104 wakiwemo wafungwa na walinzi wa magereza, wameambukizwa corona katika gereza la Ndolo, mjini Kinshasa. \n Waziri wa Afya ya Umma Eteni Longondo, amesema hali imedhibitiwa, licha ya ongezeko la idadi ya watu wanaoambukizwa. Amesema kwamba serikali inafikiria kufungua shule. \n Kufikia sasa, watu 705 wamethibitishwa kuambukizwa virusi vya corona na 34 kuaga dunia, nchini DRC.. ##
Mtaalam wa afya wa kimataifa katika Mkutano ulioandaliwa na Sauti ya Amerika (VOA) Alhamisi Washington, DC, Marekani, aeleza hali ya maambukizi New York. \n\n#voac19townhall : Wataalam wa afya wa kimataifa walishiriki katika Mkutano ulioandaliwa na Sauti ya Amerika (VOA) Alhamisi iliyopita Washington, DC, Marekani kwa njia ya skype, wakijibu maswali juu ya maambukizi ya virusi vya corona. Endelea kumsikiliza... \n Tutaendelea kuchapisha sehemu ya pili na ya tatu ya makala hii. Endelea kuifuatilia katika mitandao yetu.. ##
Rais Uhuru Kenyatta amezindua pendekezo la mpango wa uchumi wa kidigitali wa Kenya, Jumanne wakati mkutano wa pili wa kuibadilisha Afrika unaofanyika Kigali, Rwanda ukiendelea. \n\nNguzo tano za angalizo la mpango huu wa kidigitali ni : Kubadilisha huduma zinazotolewa na serikali zifanyike kidigitali au kwa kutumia teknolojia , pia kuzijengea uwezo biashara, wajasiri amali, wabunifu na tabaka za ujuzi mbalimbali kupitia teknolojia. \n Gazeti la The East African limeripoti Jumamosi kuwa Rais Kenyatta, ameeleza mpango huu utasaidia kuwa ni muongozo muhimu kwa kuchochea mabadiliko ya kiuchumi Kenya kwa kutumia teknolojia. \n “Kusudio ni kutengeneza muundo ili utuongoze wakati tukiendeleza juhudi za kutumia teknolojia hizi kwa mujibu wa mazingira yetu. Natumai nchi zote zinaona thamani ya kutumia muundo huu kwa ajili ya mazingira ya uchumi ya nchi zao ili waweze kufikia uwezo wao kamili wa mabadiliko ya kidigitali,” Rais Kenyatta amesema. \n “Nchini Kenya, idadi ya matumizi ya Intaneti na manunuzi ya muda wa kuunganishwa yalifikia milioni 42.2 mwaka 2018, na mfumo wa matumizi ya broadband kwa ajili ya intaneti uliwafikia asilimia 45 ya idadi ya watu wote na takriban nchi nzima wameunganishwa kupitia mkongo wa taifa,” ameongeza Kenyatta. \n Hatua hii ni muhimu kwa Afrika, hasa ukizingatia kuwa Kenya ilichaguliwa na taasisi ya kimataifa Smart Africa Initiative, inayosimamia kuendeleza soko la pamoja la kidigitali Afrika, mwezi uliopita kutengeneza pendekezo la mpango wa uchumi wa kidigitali kwa ajili ya bara la Afrika \n Kwa kuzindua mpango wake, wa kwanza katika bara la Afrika, Kenya ilionyesha uwezo wa kufikia malengo ya kuwa kigezo kwa nchi nyingine za Afrika ambazo zimejiunga na safari hii ya mabadiliko ya kidigitali.. ##
Wabunge wa Ufaransa wametoa heshima zao bungeni, Jumanne kwa wanajeshi 13 walofariki kaskazini mwa Mali kutokana na ajali ya helikopta iliyotokea kaskazini mwa nchi walipokua bwanakwenda kuwasaka magaidi.  \n\nHii ni idadi kubwa ya wanajeshi wa Ufaransa kufariki pamoja tangu nchi hiyo kuingia Mali 2013 ili kupambana na ugaidi. \n Waziri wa ulinzi wa Ufaransa Florence Parly, akizungumza na waandishi habari mjini Paris, ametowa rambi rambi kwa familia za wanajeshi walofariki, akisema, wanajeshi wenzao wameweza kufika katika eneo la ajali na kupata mili ya wanajeshi wote13 walofariki. \n Parly amesema maombolezi ya kitaifa yatafanyika mjini paris kwenye uwanja wa Les Invalides hivi karibuni. \n Amesema helikopta hizo ziligongana zilipokua zinasafiri chini kwa chini magharibi kuwasaidia wanajeshi walokuwa ardhini wakifukuzana na wanamgambo wa kislamu.  \n Kufuatana na ripoti ya Shirika la Habari la AFP ni kwamba helikopta ya mashambulizi ya aina ya Tiger iligongana na nyingine ya kusafirisha wanajeshi aina ya Cougar, zilipokua zinajaribu kuwafuata magaidi walokuwa kwenye pikipiki na lori wakikimbia. \n Vifo hivyo vinafikisha idadi ya wanajeshi wa Ufaransa walouliwa tangu nchi hiyo kupeleka wanajeshi wake Mali kusaidia kupambana na magaidi 2013 kufikia 41. \n Rais wa Mali Ibrahim Boubacar Keita ametoa rambi rambi zake na kusema wanajeshi hao wanefariki “kwa ajili ya Mali na nchi zote za Sahel, pamoja na Ufaransa.” Ajali hiyo kwa hivyo ni pigo kubwa ambapo ni mbaya kabisa ya wanjeshi wengi wa Ufaransa kufariki katika operesheni tangu vita vya Lebanon mweaka 1983.  \n Rais wa Ufaransa, Emmanuel Macron, ameahidi kwamba atatangaza hatua mpya katika wiki chache zijazo kuimarrisha vita dhidi ya wanamgambo wenye itikadi kali za kislamu huko Sahel, alipowapokea marais wa Mali, Chad na Niger kwenye ikulu ya Elysee.  \n Ufaransa ina kikosi kinachofahamika kama Barkhane, cha wanajeshi 4 500 huko Mali. Na vikosi vingine katika mataifa mengine ya Afrika Magharibi, ya Burkina Faso Niger, Chad na Jamhuri ya Afrika ya Kati katika juhudi za kupambana na wanamgambo wa kislamu katika kanda hiyo ya Sahel. \n Kwa siku 15 za Novemba wanajeshi wa Ufaransa wamekuwa wakipiga doria na kufanya msako kote katika eneo la kaskazini mwa Mali ambako hakuna mamlaka ya usalama kutoka serikali kuu. \n Kanali Lemerie anaeongoza operesheni hiyo anasema hilo ni eneo zuri la usalama kwa magaidi. \n “Hilo ni eneo ambalo ni rahisi kuvuka mpaka kutoka nchi moja hadi nyingine kwa urahisi. Na ni eneo gumu kufika lisilo na njia za kawaida. Kwa hivyo ni mahala pazuri kabisa kiujificha na kupanga njama zao,” amesema Kanali Lemerie. \n   \n Hii ni mara ya kwanza tangu kufikia huko Mali ambapo wanajeshi wa Ufaransa wanashirikiana na wanajeshi wa Burkina Faso, Niger na Mali kupiga doria kwa pamoja. Operesheni hiyo yenye wanajeshi 1 400 ina lengo la kuwasaka na kuwaondowa wanamgabo kutoka eneo hilo. magaidi.  \n Luteni Bambara Abdou Gafao mwanajeshi wa Burkina Faso analiambia shirika la habari la AFP kwamba hadi hivi karibuni wanajeshi hawakuthubuti kuingia katika eneo hilo. Na hivi sasa wanajaribu kupata imani yao \n "Tuna nia ya kuwaonesha wananchi kwamba tuko hapa kuwalinda na tuko tayari kuwasaidia kupigana na maadui," amesema Abdou Gafao.  \n Wanajeshi wana kazi ngumu ya kuwatafuta wanamgambo hao ambao wanajingiza kwa urahisi miongoni mwa wananchi na matokeo yake wanajeshi wa Ufaransa wanawashuku wananchi wote katika eneo hilo, na hapo mkuzusha hali ya kutoaminiana. Kwani katika juhudi zao wanalazimika kuwakagua wakazi wote huku wakihakikisha wanafahamu wako huko kuwasaidia. \n Wanapoendelea na juhudi hizo mataifa hayo ya Sahel yanakabiliwa na changamoto chungu nzimaikiwa matatizo ya uchukuzi utaalamu pamoja na namna wanajeshi wan chi hzio zinazopakana wanavyoweza kushirikiana, utaratibu ambao unadhihirisha ungali unazusha mivutano.. ##
Utawala wa Trump ulisema kwamba mkataba kati ya Iran na mataifa yenye nguvu duniani hayakufanya vya kutosha kuizuia Tehran kuendelea na utengenezaji wa silaha za nyuklia \n\nRais wa Iran, Hassan Rouhani aliwaambia viongozi wa Dunia siku ya Jumatano kwamba hakutakuwa na mashauriano yeyote na Marekani iwapo vikwazo vya kiuchumi vinaendelea kuwepo. \n Marekani ilichukua hatua ya vikwazo ikilenga sekta kuu ya mafuta nchini Iran baada ya kujitoa mwaka jana katika mkataba wa mwaka 2015 ambao unadhibiti program ya nyuklia ya Iran. \n Utawala wa Trump ulisema kwamba mkataba kati ya Iran na mataifa yenye nguvu duniani hayakufanya vya kutosha kuizuia Tehran kuendelea na utengenezaji wa silaha za nyuklia. \n Tehran tangu wakati huo ilivuka baadhi ya viwango vilivyowekwa katika mkataba huo ikieleza kwamba mataifa mengine yaliyoshiriki kwenye utiaji saini mkataba huo hayasimamii sehemu ya mkataba huo, hususan katika kuhakikisha Tehran inapata nafuu ya vikwazo.. ##
Mwanamuziki mashuhuri na mkongwe , Oliver Mtukudzi amefariki dunia nchini Zimbabwe. \n\nKwa mujibu wa mtandao wa NewsDay la Zimbabwe mwanamuziki huyo alifariki Jumanne mchana katika kliniki ya Avenues iliyoko mjini Harare. \n Mtukudzi alizaliwa September 22, mwaka 1952. Mwaka jana alilazwa hospitali baada ya kupata mshtuko wa moyo. \n Licha ya kuitangaza Zimbabwe duniani kupitia kwa muziki wake, pia alikuwa ni mpigania haki za binadamu duniani pamoja na kuwa balozi wa hisani wa shirika la umoja wa mataifa la kuhudumia watoto UNICEF. Mpaka kifo chake mtukudzi alitoa Zaidi ya albamu 60. \n Safari yake ya muziki ilianzia mwaka 1977, alipojiunga na bendi ya Wheels ambako alikuwa akiimba na Thomas Mapfumo ambako walitoa muziki wao wa kwanza wa Dzandimomotera ambao ulifanya vizuri sana na kupelekea utoaji wa albamu yao ya kwanza ambayo pia ilifanya vizuri katika soko la muziki. \n Sauti yake yenye mvuto wa kukwaruza , imekuwa ndio utambulisho mkubwa ndani na nchi ya Zimbabwe. Nyimbo zake nyingi alikuwa akiimba kwa lugha yake ya Shona na kundi lake la Zimbabwe KoreKore . Pia huchanganya na lugha na midundo ya asili na kufanya muziki wake uwe na mvuto wa kipekee. \n Wanamuziki wengi wa Zimbabwe na wa Afrika wamenufaika na mafunzo ya kimuziki kwa njia moja ama nyingine katika kipindi chote cha maisha yake ya kimuziki. Mwaka 2010 alituzwa award kutoka chuo kikuu cha Zimbabwe, ambako alipopewa award na The internation Concil of Afrinana Womenism Award katika mchango wake mkubwa wa kuwainua wanawake kupitia Sanaa ya muziki. \n Mtukudzi amefariki akiwa na umri wa miaka 66, alikuwa baba wa watoto watano na wajukuu wawili. Alikuwa kati ya watoto sita , wa kike wanne na wa kiume wawili.  \n Imetayarishwa na Mwandishi wetu Honeymoon Al-jabri, Washington, DC. ##
Mwaka 2018 huko Singapore, Donald Trump na Kim Jong Un walikubaliana kushirikiana katika “kutokomeza kabisa silaha za nyuklia katika Rasi ya Korea.” Wiki hii mjini Hanoi, wanakabiliwa na kazi ngumu zaidi : kukubaliana na tafsiri ya kutokomeza silaha za nyuklia na kutafuta njia ya kupeleka mbele mchakato huo. \n\nHaya ndio ya kutupia macho wakati wa mkutano wa Trump na Kim huko Vietnam. \n Je, mkutano wa Hanoi unaweza kumaliza uhasama? \n Kufuatia mkutano wake wa kwanza na Kim, Trump ametangaza “hakuna tena tishio la nyuklia” kutoka Korea. Baada ya miezi nane, Marekani na Korea Kaskazini zinaonekana kupiga hatua ndogo katika suala la nyuklia, na kumekuwa na shinikizo zaidi likimtaka Trump kuonyesha matokeo. \n Mpaka hivi karibuni, Korea Kaskazini ilikuwa haikubali kufanya mazungumzo endelevu ya ngazi ya chini kabisa. Wakati mkutano wa Hanoi ukikaribia, hali imebadilika. Maafisa wa Marekani na Korea Kaskazini wamekwisha fanya mikutano siku kadhaa huko Hanoi kabla ya kuwasili kwa Trump na Kim. \n Je, pande zote mbili zinaweza kuwa na muono wa pamoja juu ya nyuklia? \n Wiki iliyopita, afisa wa Marekani alikiri kuwa Korea Kaskazini na Marekani bado wanajaribu kufikia muwafaka juu ya tafsiri ya kutokomeza silaha za nyuklia – ambayo ni dhana inayokanganya na haina tafsiri ya kiufundi. \n Kwa upande wa Washigton, kuondoa silaha za nyuklia inamaanisha Korea Kaskazini itokomeze silaha zake zote za nyuklia. Kwa Pyongyang, jambo hilo ni suala tete. \n Korea Kaskazini inapendelea tamko la “kuondoa silaha za nyuklia katika Rasi ya Korea.” Kwa Pyongyang, fikra hiyo kwa kawaida imehusisha Marekani kuondoa au kupunguza makubaliano yake ya kuwalinda washirika wake, ikiwemo Korea Kusini. \n Ili kuondoa mkanganyiko huo, maafisa wa Marekani wanamatumaini kuwa mkutano wa Hanoi utamalizika kwa kupatikana “muongozo” utakaoweka matarajio ya pande zote mbili. Haijulikani vipi waraka huo wa kuonyesha njia ya kufikia makubaliano hayo utaafikiwa na iwapo utakuwa na muda maalum wa kufikia malengo hayo. \n Je, Kim atakubali kufanya mchakato huo wende mbele? \n Ripoti zinaeleza kuwa Korea Kaskazini inaweza kupendekeza hatua chache za kuondoa silaha zake za nyuklia ikiwa ni ushahidi wa nia yake ya kutokomeza silaha za nyuklia. \n Hilo inaweza kuwa pamoja na kukubaliana na kadhia ya kuondoa angalau sehemu ya kituo cha nyuklia cha Yongbyon au vituo vyake vingine vya nyuklia. \n Wakati Yongbyon haiwakilishi programu nzima ya nyuklia ya Korea Kaskazini, “hata hivyo ni sehemu kubwa ya programu hiyo,” amesema Robert Manning, afisa wa zamani wa Wizara ya Mambo ya Nje wa Marekani aliyejikita katika masuala ya Korea. \n Hatua nyengine zinazoweza kuchukuliwa ni pamoja na kukabidhi baadhi ya makombora au silaha za nyuklia, na pia kutoa orodha ya vituo vya nyuklia na makombora, kuwaruhusu wakaguzi wa kimataifa kuingia na kuchunguza katika vituo hivyo. \n Je, Marekani itaondoa vikwazo? \n Uongozi wa Trump kwa muda mrefu umekuwa ukisisitiza kuwa hautalegeza vikwazo mpaka pale Korea Kaskazini itakapotokomeza kabisa programu yake ya nyuklia. Lakini hivi karibuni, White House inaonekana kulegeza msimamo wake. \n Katika mahojiano siku ya Jumapili na shirika la habari la CNN, Waziri wa Mambo ya Nje wa Marekani Mike Pompeo amesema Washington inaweza kuondoa baadhi ya vikwazo dhidi ya Korea iwapo itachukuwa “hatua muhimu,” ingawaje amesisitiza kuwa “vikwazo vya msingi “ vitaendelezwa. \n Uwezekano moja wa makubaliano : Marekani inaweza kuruhusu kuanza upya miradi ya pamoja ya Korea ambayo itaweza kuipatia Korea fedha za dharura, ikiwemo eneo la viwanda la Kaesong, upande wa kaskazini wa eneo lililokuwa halina harakati za kijeshi na eneo la utalii la Mount Kumgang lililokuwa Kaskazini. \n Je, Vita ya Korea vinaweza kumalizika? \n Maafisa wa Marekani wanafikiria iwapo watumie mkutano huo kutangaza kumalizika rasmi kwa vita vya Korea, ambavyo vilifikia kusitisha mapigano zaidi, kuliko kufikiwa makubaliano ya maktaba wa amani mwaka 1953. \n Japokuwa tamko hilo litakuwa zaidi ni la ishara, pengine Marekani inaweza kukataa kutoa tamko hilo mpaka pale Korea Kaskazini itakapochukuwa hatua zaidi kutokomeza silaha za nyuklia. \n Kwa sababu kumaliza rasmi vita vya Korea kutadhoofisha shinikizo la kimataifa dhidi ya Korea Kaskazini na kuibuwa maswali kuwa wanajeshi wangapi wa Marekani wanahitajika Korea Kusini. \n Je, jeshi la Marekani litasita kuwepo Korea Kusini? \n Wakati wa mkutano wake yeye na Kim huko Singapore, Trump alikubali kusitisha mazoezi ya pamoja ya kijeshi yanayofanyika kwa kushirikiana na Korea Kusini. Trump anaweza kuamua kufanya maamuzi kama hayo wakati akikutana yeye binafsi na Kim huko Hanoi. \n Trump na maafisa wengine wa ngazi ya juu wa Marekani wamesisitiza kuwa kuondolewa au kupunguzwa idadi ya majeshi ya Marekani haitakuwa ni sehemu ya mazungumzo ya nyuklia. Lakini Trump ana historia ya kuhoji ufanisi wa jeshi hilo na gharama za kulihudumia jeshi la Marekani lenye askari 28,000 huko Korea. \n Je, Trump na Kim watakabidhi mazungumzo hayo kwa wanasayansi? \n Moja ya mafanikio makubwa ya Mkutano wa Hanoi itakuwa kukabidhi mazungumzo hayo kwa wanasayansi, anasema James McKeon, mchambuzi wa sera katika kituo cha udhibiti wa silaha za nyuklia. \n McKeon anasema : "Viongozi hao wawili wa nchi hizo hawawezi kutatuwa jambo lolote wenyewe," Sidhani wanauelewa wa kutosha kuweza kusimamia baadhi ya masuala haya nyeti ambayo unahitaji mwanasayansi kuyasimamia, utahitaji wataalamu wenye ujuzi wa masuala haya. \n Trump, ambaye amekuwa akisifu mafanikio ya mahusiano yake na Kim, amesema wiki iliyopita anamatumaini ya kuwepo mikutano mingi zaidi na kiongozi wa Korea Kaskazini siku za usoni.. ##
Serikali ya Tanzania Jumanne ilitangaza kufungwa kwa shule zote kuanzia za chekechea hadi kidato cha sita kwa siku 30 kama hatua ya kuzuia kuenea kwa maambukizi ya corona nchini humo. \n\nAkitangaza hatua hiyo, Waziri mkuu Kassim Majaliwa alisema kuwa uamuzi huo ungeanza kutekelezwa kutoka tarehe 17. \n Alisema wizara ya elimu itafanya marekebisho ya ratiba kwa wanafunzi wanaotarajiwa kufanya mitihani yao kuanzia tarehe 4 mwezi Mei. \n Hali kadhalika nchi hiyo ilisitisha michezo yote inayowaleta pamoja wachezaji na mashabiki wengi au makundi ya watu. \n “Serikali imesitisha michezo yote inayokusanya makundi ya watu ikiwamo Ligi Kuu ya Tanzania Bara (VPL), Ligi Daraja la Kwanza (FDL), Ligi Daraja la Pili (SDL) na aina nyngine. Wizara ya Habari, Utamaduni, Sanaa na Michezo iziandikie taasisi zake,” alisema. \n Akisisitiza kuwa Tanzania imejiandaa vyema kukabiliana na mlipuko wa COVID 19, Majaliwa aidha alisema mikusanyiko yote ya watu wengi yakiwemo matamasha ya muziki, mikutano ya hadhara mbalimbali imepigwa marufuku kwa sasa. \n “Watanzania wenye safari zisizo za lazima kwenye nchi zenye maambukizi makubwa, wanashauriwa wasitishe safari hizo,” alisema Majaliwa.​ \n Majaliwa pia alitoa wito kwa Watanzania kuzingatia ushauri unaotolewa na Serikali na kupuuza "taarifa za uzushi' zinazosambazwa kwenye mitandao ya kijamii. \n “Watanzania tuache mzaha wa kutumia mitandao ya kijamii kufanya upotoshaji wa tahadhari katika jambo hili,” alionya. \n Hadi tulipokuwa tukitayarisha ripoti hii, Tanzania ilikuwa imeripoti kisa kimoja cha maambukizi ya Corona.. ##
Rais Cyril Ramaphosa wa Afrika Kusini aliapishwa Jumamosi kwa awamu mpya ya miaka mitano kama kiongozi wa nchi hiyo kwenye hafla iliyohudhuriwa na viongozi kadhaa wa Afrika Kusini mwa jangwa la Sahara, na umati wa takriban watu 32,000 kwenye mji mkuu wa nchi hiyo, Pretoria. \n\nKatika Hotuba yake, Ramaphosa, mwenye umri wa miaka 66 alisema kwamba raia nchi hiyo wana matumaini makubwa na kuwashukuru wapiga kura ambao, alisema, walimtunuku hadhi na heshima kuu kwa kumchagua, lakini akaeleza kwamba anafahamu changamoto zilizo mbele yake. \n Rais huyo alichukua usukani kwa mara ya kwanza mwaka jana, baada ya raia aliyemtangulia, Jacob Zuma, kulazimishwa kujiuzulu, huku akikabiliwa na shutuma kadhaa za ufisadi, ikiwa ni pamoja na kutumia takriban dola milioni 20 kukarabati nyumba yake binafsi. \n Licha ya kuchaguliwa kwa Ramaphosa, ushawishi na umaarufu wa chama kinachotawala cha ANC, umepungua. Kwa mara ya kwanza tangu miaka ya tisini, ANC kilipata chaini ya asili mia 60 ya kura. \n Kati ya viongozi waliohudhuria sherehe hiyo ya kuapishwa ni rais wa Jamhuri ya Kidemokrasia ya Kongo, Felix Tshisekedi, Rais Yoweri Museveni wa Uganda, Rais John Magufuli wa Tanzania, Paul Kagame wa Rwanda, Salva Kiir wa Sudan Kusini, Emmerson Mnangagwa wa Zimbabwe na waziri mkuu wa China, Li Keqiang. Ramaphosa anatararajiwa kutangaza baraza lake la mawaziri wiki ijayo.. ##
Mwenyekiti wa kamati ya masuala ya usalama ya baraza la wawakilishi katika bunge la Marekani Adam Shiff, amesema Jumanne kwamba huwenda wabunge wakaendelea na utaratibu wa kumfungulia mashtaka rais Donald Trump kwa mashtaka ya kuzuia mkondo wa sheria kuendelea.  \n\nBw. Schiff alisema Jumanne kuwa huwenda wakaendelea na utaratibu wa kumfungulia mashtaka Rais Trump, baada ya wizara ya mambo ya nchi za nje ya Marekani kumuamrisha balozi wa zamani wa Marekani kwenye Umoja wa Ulaya Gordon Sondland, kutokufika mbele ya ya kamati 3 za baraza za wawakilishi, ili kujieleza kuhusu jukumu lake katika mawasiliano ya simu yenye utata kati ya Rais Trump na viongozi wa Ukraine. \n   \n   \n   \n   \n   \n   \n   \n Trump ametetea amri hio kwenye ujumbe wa Twitter akiandika kwamba Sondland angelikuwa anatoa ushahidi mbele ya mahakama iliyo na upendeleo na ambayo haki za Warepublican zimeondolewa na ukweli wa mambo hauruhusiwi kutangazwa ili wananchi waweze kuona. \n Kamati 3 za baraza la bunge zilikuwa zimepanga kumhoji Balozi Sondland mapema Jumanne. Sondland amekuwa katika siku za karibuni mashuhuri kwa kutajwa kwake kwenye uchunguzi unaoendelea, kutokana na juhudi zake za kuitaka Ukraine kumchunguza mtoto wa mpinzani mkuu wa Rais Trump katika kinyanganyiro cha urais kwenye uchaguzi ujao wa 2020 Joe Biden.. ##
Rais Donald Trump Jumatano alipatikana bila hatia katika kesi iliyomkabili ya kutaka kumwondoa mamlakani kwa tuhuma za matumizi mabaya ya mamlaka na kuzuia utendakazi wa Baraza la Wawakilishi la Marekani. \n\nKufuatia mchakato uliodumu kwa takriban miezi minne, na ulioigawanya Mareni kwa misingi ya kisiasa, mwendo wa saa Kumi na dakika 33 Jumatano alasiri, Jaji Mkuu wa Marekani John Roberts alitoa tamko kwamba kufuatia kura mbili zilizopigwa kwenye seneti siku hiyo, Rais Trump hakuwa na kesi ya kujibu. \n Katika kura ya kwanza kuhusu tuhuma za utumizi mbaya wa mamlaka, maseneta 52 walimpata bila hatia huku 48 wakimpata na makosa. \n Kwenye shtaka la pili la kuzuia kazi ya Baraza la Wawakilishi, maseneta 53 walimpata bila hatia dhidi ya maseneta 47. \n Idadi ya maseneta iliyohitajika ili kummpata na hatia ni 67. \n Katika kura ya kwanza, seneta Mrepublikan wa Jimbo la Uttah Mitt Romney amekuwa seneta wa kwanza katika historia ya Marekani, kupiga kura iliyokinzana na ya wenzake, akishirikiana na wademokrat katika suala lenye umuhimu mkubwa kama hilo. \n Trump alikabiliwa na tuhuma za kukiuka katiba, kwa kushikilia msaada ya kifedha uliokuwa umeidhinishwa na bunge kuisaidia Ukraine kununua vifaa vya kijeshi vya kujikinga navyo. \n Uamuzi wa Jumatano ulifuatia mchakato wa siku kadhaa ambap waendesha mashtaka wa chama cha Demokratik walitoa hoja zao kuwarai maseneta hao kumpata na hatia Rais Trump, wakifuatiwa na mawakili wa Trump ambao walijibu kwa kusema kuwa mteja wao hakuwa amafanya makosa yoyote. \n Punde tu baada ya kupatikana bila hatia, Trump alituma ujumbe kupitia matandao wa Twitter, ambao ni wa video fupi inayoonyesa maandishi ya kuashiria kwamba ataendelea kuongoza kwa kipindi kirefu.. ##
Thamani za hisa katika masoko ya fedha Marekani zimeshuka tena Ijumaa, pale wastani wa hisa za kipimo cha Dow Jones kikishuka kwa asilimia 2 na hisa za vipimo vya S&P 500 na Nasdaq-100 zikishuka kwa zaidi ya asilimia 2 baada ya kuongezeka kwa biashara siku mmoja kabla. \n\nHuko Ulaya, thamani ya vipimo vya hisa vya London FTSE, Frankfurt DAX, Ujerumani na Paris CAC-40 vilianguka kwa zaidi ya asilimia 2 biashara ilipoanza mapema leo. \n Huko Asia nako kipimo cha hisa cha Japan cha Nikkei kimepata hasara ya asilimia 2.84 na hisa za S&P/ASX zilishuka kwa asili mia 3.4 huku masoko mengine yaliwa yamefungwa kwa ajili ya sikukuuu ya Mei mosi.  \n Masoko yote ya Ulaya na Asia Ijumaa yalifuata muelekeo wa Wall Street hapo Alhamisi.  \n Licha ya kushuka huko kwa ujumla mwezi wa April unaonekana ulikuwa mzuri kwa masoko ya fedha kwani kipimo cha Dow kilishuhudia faida ya asilimia 12.7, huku kipimo cha S&P 500 kupata faida ya asilimia 12.5 ikiwa ni faida ya juu kabisa kwa mwezi tangu mwaka 1987 na ni muamala bora zaidi katika mwezi Aprili katika kipindi cha miaka 82. \n Faida ya hisa za kampuni ya Nasdaq ya asilimia 15.5 kwa mwezi huo ni ya juu zaidi tangu mwaka 2000 na ni muamala bora zaidi kwa mwezi Aprili kwa kipimo cha teknolojia kilichorikodiwa.. ##
Maandamano ya kupinga serikali yameendelea huko Algeria Jumatano wakati Rais Abdelazizi Bouteflika anasubiriwa kutangaza rasmi anagombea muhula wake wa tano. \n\nWakati hilo likisubiriwa na wananchi wa Algeria kabla ya muda wa mwisho wa kujiandikisha kugota usiku wa manane Alhamisi. \n Bouteflika aliyemadarakani tangu 1999 alielekea Uswisi Jumatano jioni kwa kile ofisi yake inaeleza amekwenda kufanyiwa vipimo vya kawaida kujua hali yake ya kiafya. \n Kwa mujibu wa serikali ya Algeria sheria ya nchi hiyo haimhitaji mtu kuwepo nchini kujiandikisha kwa ajili ya uchaguzi wa mwezi April. \n Maandamano katika barabara za miji mbalimbali ya Algeria yalianza karibu siku10 zilizopita wakati Bouteflika alipotangaza nia yake ya kugombania kwa muhula wa tano. \n Maandamano kwa sehemu kubwa yamefanyika katika hali ya amani lakini yale ya Ijumaa yanayosemekana yalikuwa makubwa kabisa kulikuwepo na ripoti za ghasia zilizosababisha mtu mmoja kuuawa na karibu 40 kujeruhiwa. \n Kiongozi huyo mwenye umri wa miaka 82 kwa muda mrefu hajaonekana hadharani na anatumia kiti cha mgonjwa tangu alipopatwa na kiharusi 2013. \n Imetayarishwa na Mwandishi wetu, Abdushakur Aboud, Washington, DC. ##
Idadi ya watu walioambukizwa na virusi vya corona duniani imefikia milioni 3.2 na waliofariki ni zaidi ya 227,000 kulingana na takwimu za chuo kikuu cha John Hopkins nchini Marekani, wakati nchi za Ulaya zikichukuwa tahadhari kufungua biashara. \n\nHata hivyo zaidi ya nusu ya mataifa yanayo shuhudhia kupunguka kwa maambukizo na vifo yameanza kufunguwa shughuli za biashara na kiuchumi polepole huko Ulaya. \n Hata hivyo wataalmu wa kiuchumi wanatahadharisha juu ya uwezekano wa kuwepo ukosefu wa ajira kwa kipindi cha muda mfupi. \n Wataalam hao wanaeleza kuwa hatari ya kweli inayoweza kuwa na athari mbaya zaidi kiuchumi ni pale ukosefu wa ajira utakapoendelea kwa muda mrefu. \n Taarifa za kiuchumi zinaonyesha kuwa uchumi wa ufaransa umeingia katika hali ya kudumaa baada ya mapato ya robo ya kwanza kushuka kwa zaidi ya asilimia 6 tangu nchi hiyo iliposhuka kiuchumi mwaka 1945.  \n Kwa kila wiki mbili wakati nchi hiyo ikiwa inatekeleza amri ya kutotoka nje, Benki Kuu ya Ufaransa inatarajia uchumi kutetereka kwa asilimia 1.5. \n Amri ya kutotoka nje iliyoanza kutekelezwa Machi 17 na imeongezwa kwa wiki mbili zaidi hadi Aprili 15, lakini mamlaka husika imesema huenda hali hii ikaendelea iwapo vírusi hivyo havionyeshi dalili ya kutoambukiza. \n Kati ya sekta zilizoathirika vibaya zaidi katika uchumi, Benki ya Ufaransa iliorodhesha sekta hizo kama ujenzi, usafiri, migahawa na hoteli. \n Wakati huohuo Uhispania, Itali, Ufaransa, Ujerumani, Uingereza, Uholanzi, Uswitz hazikuripoti maambukizi mapya katika saa 24 zilizopita. Ubeljiji imeripoti visa vipya 660 pamoja na vifo 93 mnamo saa 24 zilizopita. \n Russia imeripoti maambukizi mapya 7,099 na vifo 101. \n Katika bara la Asia, China imeripoti visa vipya 4 katika saa 24 zilizopita. \n Japan imeripoti maambukizi mapya 70 na vifo 12. Korea Kusini imeripoti visa vipya 4 pamoja na kifo kimoja. \n Huko Mashariki ya Kati, Iran na Uturuki hazikuripoti visa vipya katika saa 24 zilizopita. \n Amerika Kusini, Mexico zimeripoti maambukizi mapya elfu 1047 pamoja na vifo 163 mnamo saa 24 zilizopita.. ##
Thamani ya hisa katika masoko ya Ulaya na Marekani ilishuka sana Jumatano, huku ishara muhimu ya kipimo cha uchumi ikionyesha kuna uwezekano wa kudorora kwa uchumi wa dunia hapo mwakani. \n\nKushuka kwa hisa  \n Wachambuzi wanasema hii inatokana na ripoti za kushuka kwa kukua kwa uchumi wa Ujerumani na China pamoja na vita vya biashara kati ya China na Marekani. \n Thamani za hisa muhimu katika soko la Wall Street New York zilishuka kwa asilimia 2 huku thamani ya hisa za ulaya zikiporomoka kwa kiwango karibu sawa. \n Rais Trump \n Hisa za Dow Jones moja wapo ya hisa kuu 30 za Marekani ilishuka kwa pointi 600 baada ya kupanda ghafla Jumanne pale Rais Donald Trump kutangaza kwamba anachelewesha kuweka ushuru mpya wa asili mia 10 kwa bidhaa za china zinaoingia marekani. \n Alisema kuwa tunafanya hivyo kwa ajili ya kipindi cha Krismasi endapo tu baadhi ya bidhaa zitakazowekewa ushuru zitakuwa na athari kwa wateja wa Marekani. \n Wachambuzi wanasema takwimu za kuanza kudororo kwa uchumi wa ujerumani na kupunguka ukuwaji wa uchumi wa China kufikia asili mia 5 mwezi Julai ikiwa chini zaidi kuliko ilivyotazamiwa. \n Na kutokana pia na vita vya kibiashara na Marekani na takwimu hizo ni ishara ya uwezekano wa kudorora kwa uchumi wa dunia. Robert Halver mkuu wa uchambuzi wa masoko katika benki ya Baadaer Ujerumani anasema kushuka kwa uchumi wa ujerumani katika robo ya pili ya mwaka huu ilikuwa inatarajiwa. \n Robert Halver Mkuu wa uchaguzi wa masoko  \n Lakini cha muhimu tunabidi kufanya kitu kuleta mabadiliko. Ujerumani taifa kuu la usafirishaji bidhaa nje ulaya linakabiliwa na changamoto na sisi hatuleti mapendekezo mepya ya mageuzi ya sera miundombinu ili tunedelea kuwa washindani kwa kipindi cha muda mrefu. \n Hali hiyo yote ilimsababisha mwenyekiti wa benki kuu ya Marekani Jerrome Powell kutangaza Jumatano kwamba wameamuwa kupunguza kiwango cha riba kwa asili mia robo kutoika asili mia 2 na robo hadi asili mia 2. \n Jerome Powell,  \n Mwenyelkiti wa Benki Kuu, Marekani amesema Lengo ni kuhakikisha "tunajilinda dhidi ya hatari za kushuka uchumi kutokana na ukuwaji dhaifu wa uchumi wa duniana wasi wasi katika sera za biashara." \n Wachambuzi wanasema kutokana na kujitokeza ishara za kushuka kwa uchumi kutalazimisha mabenki kuu mengine ya dunia kupunguza viwango vyao vya riba. \n Imetayarishwa na Mwandishi wetu, Abdushakur Aboud, Washington, DC. ##
Idadi ya watu waliothibitishwa kuambukizwa virusi vya Corona barani Afrika iliendelea kuongezeka Alhamisi huku serikali zikiongeza juhudi za kuzuia maambukizi zaidi. \n\nAfrika kusini na Nigeria zimeripoti vifo zaidi, huku Ethiopia na Burkina Faso zikiwakaribisha madaktari kutoka China kusaidia kupambana na janga hilo. \n Afrika kusini ilitangaza vifo vya watu saba kutokana na virusi vya Corona na kujumulisha idadi ya watu ambao wamekufa kutokana na virusi hivyo Afrika kusini kuwa 34. \n Waziri wa afya Zweli Mkhize alisema watu 5 kati ya 7 waliokufa walikuwa na matatizo mengine ya afya yakiwemo kisukari na shinikizo la damu. \n Idadi ya watu ambao wamethibitishwa kuambukizwa virusi vya Corona Afrika kusini, imeongezeka na kufikia watu 2,506. \n Shughuli za kawaida zimesitishwa Afrika kusini na kutaka watu kusalia makwao kwa mda wa siku 21 zilizopita. Amri ya watu kusalia makwao itaendela kutekelezwa hadi mwishoni mwa April. \n Televisheni ya China CGTV, iliripoti kwamba timu ya madaktari imetumwa Ethiopia na Burkinafaso kusaidia kupambana na maambukizi ya virusi vya Corona. \n Serikali ya Nigeria inapanga kuwaalika madaktari 18 kutoka China kusaidia nchi hiyo kupambana na virusi vya Corona, japo madaktari nchini Nigeria wamesema hawakubaliana na hatua hiyo. \n Muungano wa madaktari Nigeria, umesema ingekuwa vyema kwa serikali kuwaajiri madaktari wasiokuwa na ajira nchini humo badala ya kuleta madaktari wa China, wasiofahamu Maisha, utamaduni au changamoto za kufanya kazi Nigeria. \n Nchini Libya, serikali inayoungwa mkono na umoja wa mataifa imetoa amri ya watu kusalia makwao siku nzima. \n Amri hiyo itakayoanza kutekelezwa kesho ijumaa, itadumu kwa mda wa siku 10 katika juhudi za kukabiliana na maambukizi ya virusi vya Corona. \n Libya imeripoti watu 48 wameambukizwa na COVID-19 na kifo cha mtu mmoja. \n -Imetayarishwa na Kennes Bwire, VOA Washington DC. ##
Boris Johnson ameahidi kuiondoa uingereza kutoka Umoja wa Ulaya kabla wa mwisho wa mwezi Oktoba, kazi ambayo ilimshinda Theresa May na kusababisha kujiuzulu kwake kama waziri mkuu \n\nUingereza imepata Waziri Mkuu mpya baada ya Boris Johnson kumshinda mpinzani wake Jeremy Hunt katika uchaguzi wa kuziba nafasi iliyoachwa wazi na Theresa May kama kiongozi wa chama cha Conservative na waziri mkuu wa nchi hiyo. \n Theresa May atajiuzulu rasmi kama Waziri Mkuu Jumatano na Johnson ataapishwa kuchukua nafasi hiyo. Kazi kubwa inayomkabili Boris Johnson itakuwa kutekeleza mpango wa Brexit kuiondoa Uingereza kutoka Umoja wa Ulaya lakini mkakati wake una wapinzani wengi. \n Johnson ameahidi kuiondoa uingereza kutoka Umoja wa Ulaya kabla wa mwisho wa mwezi Oktoba, kazi ambayo ilimshinda Theresa May na kusababisha kujiuzulu kwake kama waziri mkuu. Johnson alikuwa kiongozi wa kura ya maoni iliyotaka Uingereza kuondoka Umoja wa Ulaya mwaka 2016. Alishinda uchaguzi wa Jumanne katika chama cha Conservative kwa kura 92,153 dhidi ya mpinzani wake Jeremy Hunt aliyekuwa waziri wa mambo ya nje ambaye alipata kura 46,656.. ##
Warren alisema "hata kama tuna tofauti zetu, wengi wetu tunataka kitu hicho hicho. Kuwa na uwezo wa kufanya kazi kwa bidii na kuwahudumia watu tunaowapenda. Hicho ndicho ninachopigania na ndio maana leo ninazindua kamati ya uchunguzi kwa ajili ya kuwania urais”. \n\nSeneta m-democrat Elizabeth Warren wa Marekani ameunda kamati ya uchunguzi kwa ajili ya kuwania urais mwaka 2020. Seneta huyo wa Massachusetts siku ya Jumatatu alikuwa mtu wa kwanza katika kile kilichobashiriwa kutangaza azma yake ya urais ifikapo 2019. \n Warren mwenye miaka 69 alizungumza kwenye video iliyotumwa kwa wafuasi wake akisema “hata kama tuna tofauti zetu, wengi wetu tunataka kitu hicho hicho. Kuwa na uwezo wa kufanya kazi kwa bidii na kuwahudumia watu tunaowapenda. Hicho ndicho ninachopigania na ndio maana leo ninazindua kamati ya uchunguzi kwa ajili ya kuwania urais”. \n Kamati hiyo inamuwezesha kuchangisha fedha na kujaza nafasi za wafanyakazi kabla ya kuanza rasmi kampeni zake za urais baadae mwaka huu wa 2019.. ##
Shirika la Afya Duniani (WHO) limesema Alhamisi kuwa halijapata mwaliko kutoka China kuungana na wachunguzi wanaotafuta chanzo cha janga la virusi vya corona. \n\nMwakilishi wa WHO mjini Beijing Dkt Gauden Galea amesema alitarajia China itazungumzia ushirikiano na taasisi hiyo katika “siku za karibuni.” \n “Tunajua kuwa baadhi ya uchunguzi unafanyika lakini katika hatua hii hatujakaribishwa kushiriki. Tunatarajia, siku za karibuni, kupewa muhtasari hilo litafanyika wapi na kujadili uwezekano wa kushirikiana nao,” ameseme Galea. \n Ugonjwa wa virusi vya corona COVID-19, ambao uliibuka katika mji wa Wuhan nchini China, umeuwa watu zaidi ya 230,000 duniani, kwa mujibu wa takwimu zilizokusanywa na Chuo Kikuu cha Johns Hopkins, na kuthibitisha kuwa maambukizi yamefikia watu milioni 3.2. \n Beijing imekosolewa kwa ukosefu wa uwazi katika kukabiliana na janga hili, wakati Marekani ikifanya uchunguzi iwapo virusi hivyo vilitokana na maabara ya uchunguzi wa kutafuta kinga dhidi ya maambukizi ya virusi vinavyo wadhuru binadamu na wanyama. \n Idadi ya rasmi ya maambukizi iliyotolewa Wuhan imekuwa ikihojiwa tangu mwanzoni ambapo serikali ya China mara kwa mara ilikuwa inabadilisha vigezo vya hisabu hiyo wakati maambukizi yalipofikia kileleni. \n Wakati huohuo China imetupilia mbali uwezekano kwamba janga la virusi vya corona lilianzia katika maabara hiyo na kuwa haijatokana na maambukizi ya wanyama kwa wanadamu huko Wuhan kama inavyoaminika hivi sasa. \n Hata hivyo asili ya COVID-19 bado haijajulikana, baadhi ya wanasayansi wanashuku kuwa virusi hivyo viliambukizwa na Wanyama kwa wanadamu katika soko la mazao ya baharini huko Wuhan.. ##
Serikali ya Uganda imetangaza imeanza kutekeleza sheria inayopiga marufuku utoaji wa msaada wa pesa au chakula kwa watoto omba omba mitaani nchini humo, lengo kubwa likiwa ni kuwaondoa watoto hao barabarani. \n\nKwa mujibu wa sheria hiyo, mtu yeyote anayetoa msaada wa pesa au chakula kwa watoto omba omba, anafanya tendo la uhalifu na anaweza kufungwa miezi sita gerezani au kutozwa faini ya wastani ya shilingi 41,350. \n Waziri msaidizi wa vijana na watoto Nakiwala Kiyingi, amesema wizara hiyo kwa ushirikiano wa maafisa wa usalama, wameanza kutekeleza sheria iliyopitishwa na mamlaka ya jiji la Kampala KCCA, mwezi uliopita. \n Kosa la kusaidia watoto ombaomba wengi wanaliona kama ni kitendo cha ukarimu, amesema Kiyingi. \n Waziri ameeleza kuwa tayari amepatiwa shilingi bilioni 3.4 kuwapa makazi na chakula watoto hao ombaomba barabarani. \n  “Hakuna tena kumpa mtoto ombaomba pesa au hata ndizi. Ukifanya hivyo ni sawa na kuchangia kufanya kosa la uhalifu. Hawa watoto wanatumika kama biashara. Wanaomba kwa niaba ya watu wazima,” amesema. \n “Kwa kila kundi la watoto watano, kuna mtu mzima hapo karibu amejificha kukusanya pesa unazowapa hawa watoto. Tunajua mambo haya yote. Kwa hivyo, usitoe msaada wa chakula wala pesa kwa watoto walio barabarani, ni jukumu langu kufanikisha mahitaji yao kwa sababu nimepewa pesa na serikali,” amefafanua waziri Kiyingi \n Lakini Younous Lubuuka, mhadhiri wa masuala ya kijamii Chuo Kikuu cha Kyambogo, ambaye pia ni mtetezi wa haki za kiraia, anasema matumaini ya hatua ya serikali kufaulu ni madogo. \n “Yana nia njema. Wale wanaoweza kuwaweka shuleni, wawaweke shuleni. Wakupewa mafunzo ya kazi ya kimaisha waweze kujitegemea, nao wapewe. Ni sera nzuri, ni sheria nzuri lakini utekelezaji wake ndio tatizo. Naona ni jambo ambalo halitafaulu”, amesema Lubuuka \n Kwa mujibu wa takwimu za Wizara ya Watoto na Vijana ya Uganda, jumla ya watoto 15,000 wanapatikana kwenye barabara za Uganda, wakitegemea ukarimu wa wapita njia kuwalisha, 2000 kati yao wakiwa jijini Kampala. \n Imetayarishwa na Mwandishi wetu, Kennes Bwire, Washington, DC. ##
Maelfu ya waandamanaji walikusanyika nje ya makao makuu ya jeshi la Sudan huko Khartoum Alhamisi wakishinikiza jeshi kukabidhi madaraka kwa raia. \n\nHatua hiyo inafuatia wito wa viongozi wa upinzani kwa waandamanaji washiriki maandamano mengine makubwa kuwashinikiza majenerali wa jeshi kuharakisha mchakato wa kukabidhi madaraka kwa serikali ya kiraia.  \n Huku wakiimba nyimbo za kuunga mkono serikali ya kiraia na wakipepea bendera za Sudan, waandamanaji hao ambao wengi wao ni vijana waliungana na wenzao kwa kukaa nje ya makao makuu ya jeshi hilo wakati giza lilipoingia.  \n Eneo hilo ndio limekuwa sehemu kuu ya vuguvugu la maandamano yaliomtoa madarakani kiongozi wa muda mrefu Omar al -Bashir, mwezi Aprili 2019, na kutaka majenerali wa jeshi waliochukua nafasi yake kukabidhi madaraka kwa raia.  \n Imetayarishwa na mwandishi wetu, Washington, DC.. ##
Bunge la Kenya lilifanya kikao maalum Jumanne na kujadili mapendekezo yaliyopitishwa na baraza la mawaziri kuhusu jinsi ya kukabiliana na athari zinazojitokeza kutokana na maambukizi ya virusi vya Corona.  \n\nNi wabunge 53 tu kati ya wote 349 walioruhusiwa kuwepo ndani ya bunge kwa mjadala huo kwa kuzingatia ushauri wa afya.  \n Kati yao ni kiongozi wa walio wengi bungeni, viranja wa vyama na viongozi wa kamati mbalimbali za bunge.  \n Nchini Burundi, shirikisho la mpira limepiga marufuku mechi zote za mpira nchini humo, wiki mbili baada ya kuripoti kisa cha kwanza cha maambukizi ya virusi vya Corona.  \n Shirikisho hilo lilisema awali halitafuta michezo na badala yake kudai kwamba lilikuwa limeweka mikakati ya kutosha kuwalinda wachezaji dhidi ya maambukizi.  \n Lilieleza kuwa inawezekana kuwasilisha washiriki katika mashindano ya kimataifa, kabla ya siku ya mwisho ya Mei 30.  \n Kufikia sasa, Burundi imeripoti visa 5 vya maambukizi ya Corona.  \n Nchini Sudan, shughuli za kawaida zitasitishwa kwa muda wa wiki tatu katika mji mkuu wa Khartoum, kuanzia Jumamosi hii, ili kukabiliana na maambukizi ya virusi vya Corona.  \n Msemaji wa serikali Faisal Salih alisema amri ya watu kusalia makwao pia itahusisha mji wa Omdurman.  \n Watu wataruhusiwa tu kununua bidhaa muhimu kama chakula na dawa, na kwa muda maalum.  \n Sudan imeripoti maambukizi ya watu 29 na vifo 4 kutokana na Corona.  \n Afrika kusini nayo imesema inafanikiwa katika vita dhidi ya virusi vya Corona kutokana na amri ya watu kusalia makwao. Maambukizi yanaripotiwa kupungua nchini humo.  \n Katika hotuba iliyoonyeshwa moja kwa moja na televisheni ya taifa, mwenyekiti wa kamati ya serikali kupambana na Corona Prof Abdool Karim, alisema kuna mafanikio katika kudhibiti kiwango cha maambukizi mapya.  \n Afrika kusini imesema imepata mafanikio ya kipekee na kwamba hakuna nchi imefanikiwa kupunguza idadi ya maambukizi kwa haraka, jinsi iilivyofanya.  \n Prof Abdool alisema kuchukua hatua za haraka, na kuamurisha watu kukaa majumbani kulisaidia sana kukabiliana na virusi vya Corona kusambaa nchini humo.  \n Rais wa Nigeria Muhammadu Buhari, ameamrisha kuongezewa kwa muda wa watu kutotoka makwao kwa siku zingine14 baada ya siku 14 zilizowekwa awali kumalizika.  \n Amri hiyo inatekelezwa katika majimbo ya Abuja, Lagos na Ogun.  \n Wafanyakazi muhimu zaidi, maduka ya chakula na ya dawa pekee ndiyo yanaruhusiwa kufunguliwa.  \n Kwingineko shirika la fedha duniani IMF, limesimamisha kwa muda ulipaji wa madeni kwa nchi 19 za Afrika kwa muda wa miezi sita, ili kuziruhusu kutumia pesa hizo katika kupambana na maambukizi ya virusi vya Corona.  \n Nchi hizo ni Rwanda, Jamhuri ya Kidemokrasia ya Kongo, Comoros, Burkina Faso, Chad, Afrika ya kati, Msumbiji, Benin, na Gambia. Zingine ni Guinea Bissau, Liberia, Madagascar, Malawi, Mali, Niger, São Tomé and Príncipe, Sierra Leone na Togo.  \n -Imetayarishwa na Kennes Bwire, VOA, Washington DC. ##
Rais wa Afrika Kusini, Cyril Ramaphosa ametangaza uchaguzi utafanyika mwezi Mei 2019, katika hotuba yake ya hali ya taifa aliyoitoa Alhamisi usiku, akizundua juhudi zake za kuchaguliwa tena kuongoza taifa. \n\nHotuba kama hiyo aliitoa mwaka 2018 siku chache tu baada ya rais wa zamani Jacob Zuma kulazimishwa kuondoka madarakani kwa sababu ya kashfa za rushwa na Ramaphosa akashika hatamu za uongozi. \n Katika hotuba yake ya takriban saa mbili ya hali ya taifa alizungumzia mambo mengi, kuanzia uchumi mpaka viwango vya ukosefu wa ajira ambavyo katika siku za karibuni vimepanda hadi asilimia 27. \n Ramaphosa mfanyabiashara na mwanasiasa wa siku nyingi hakupata taabu kuainisha kipaumbele chake katika hotuba hiyo akielezea jinsi ya kuufufua uchumi wa nchi kwa manufaa ya raia wote. \n “Juu ya yote hayo, lazima tuufufue tena uchumi wetu. Namtaka kila mwananchi wa Afrika Kusini kulipata kipaumbele suala hili. kwa sababu tumefanikiwa na kama tukifanya hivyo, kwa kweli, kama tutafanya hivi itakuwa kwa manufaa ya nchi nzima. \n Hivi sasa,kama serikali, kama biashara, ajira, na raia wetu wote, lazima tuungane pamoja kuikumbatia kesho,” amesema rais Ramaphosa. \n Ramaphosa aliingia madarakani kabla siku ya kutoa hotuba ya kuhusu hali ya taifa mwaka jana, baada ya rais wa zamani Jacob Zuma kupoteza umaarufu na kulazimishwa kuondoka mamlakani kutokana na kashfa kadhaa za rushwa. \n Zuma hakuwa miongoni mwa marais wa zamani ambao walihudhuria hotuba ya Alhamisi usiku huko Cape Town. \n Rais aligusia mambo mengi ambayo yanaikabili Afrika Kusini; lengo lake ni kuunga mkono na kuimarisha uchunguzi unaoendelea kuhusu rushwa shutma zinazomkabili Zuma na maafisa wengine wa juu; kampuni ya nishati amesema ataigawa katika sekta tatu; mabadiliko katika elimu, huduma za afya na nyumba za umma; jambo ambalo limekuwa ni jambo lake kuu la rais, na kufanya uamuzi wa kuteua kamati zaidi kuangalia masuala yenye umuhimu kwa taifa.. ##
Zaidi ya waandamanaji 70 wamejeruhiwa baada ya polisi katika mji mkuu wa Morocco, wa Rabat, wakitumia maji yanayotoka kwa kasi kutawanya mkusanyiko wa maelfu ya walimu waliokuwa wakiandamana, wakilalamika dhidi ya kanuni za mikataba yao ya kuajiriwa. \n\nWalimu waliopaaza sauti zenye ujumbe wa kutaka haki ya kijamii, na kupinga uongozi mbovu katika shule za uma, walijaribu kupiga kambi nje ya bunge la taifa, katikati mwa Rabat, wakitaka matakwa yao kushughulikiwa, lakini polisi walitumia nguvu kuvunja maandamano hayo. \n Walimu katika shule za uma, wakiwa wamevalia koti nyeupe, walitoka miji tofauti kote nchini kwa maandamano hayo, baada ya mkutano uliokuwa umepangiwa baina yao na maafisa wa wizara ya elimu kuahirishwa siku ya Jumanne. \n Zaidi ya walimu 55,000 walioajiriwa kwa kandarasi za muda mwaka 2016, walianzisha mgomo mwezi Machi mwaka 2019 na kufanya maandamano makubwa ili kuhimiza matakwa yao yatekelezwe ya kuajiriwa kwa mikataba ya kudumu ili kuboresha hali yao hasa watakapostaafu. \n Walimu wanaofanya kazi kwa mkataba wa mda mfupi nchini Morocco wanalipwa dola 520, sawa na wenzao walioajiriwa kwa mkataba wa kudumu, lakini hawapokei marupurupu yoyote, ikiwemo malipo ya pensheni. \n Imetayarishwa na Mwandishi wetu, Washington, DC.. ##
Raundi ya pili ya fainali za kombe la mataifa ya Afrika, AFCON, itaanza Ijumaa baada ya kumalizika kwa raundi ya kwanza Jumanne na timu 16 kufuzu raundi ya pili zikiongozwa na wenyeji Misri. \n\nMechi za kwanza Ijumaa zitakuwa baina ya wawakilishi pekee wa Afrika Mashariki, Uganda, dhidi ya Senegal katika uwanja wa Cairo International. Pambano jingine siku hiyo litakuwa baina ya Morocco na Benin katika uwanja wa Al- Salaam mjini Cairo.  \n Katika raundi hiyo ya pili ambayo itakuwa katika mtindo wa mtoano wenyeji Misri watachuana na Afrika Kusini, DRC itapambana na Madagascar timu ambayo ilikuwa "Cinderella" wa fainali hizi, timu ambayo imeingia katika fainali hizo kwa mara ya kwanza na kushinda kundi lake kwa pointi saba ikiwa ni pamoja na kuifunga timu ngumu ya Nigeria 2-0 katika raundi ya kwanza. \n Mechi nyingine za raundi ya pili ni Ghana dhidi ya Tunisia, Mali na Ivory Coast, Algeria dhidi ya Guinea na Nigeria itapambana na Cameroon katika moja ya mechi inayotazamiwa kuwa kali katika raundi ya pili. \n Timu za Afrika Mashariki, Tanzania na Burundi zilimaliza mashindano kwa kufungwa mechi zote tatu wakati Kenya ilishinda mechi moja dhidi ya Tanzania na kufungwa na Senegal na Algeria. \n Robo fainali za mashindano haya zitaanza Julai 10 na nusu fainali zitakuwa Julai 14 wakati mechi ya fainali ya mwisho itachezwa Julai 19. \n Imetayarishwa na mwandishi wetu, Washington, DC. ##
Mwakilishi mmoja ni spika wa Baraza la Wawakilishi la Marekani, ambaye ni mtu katika nafasi ya tatu mwenye madaraka ya juu katika siasa za Marekani. \n\nMwakilishi mwengine ambaye ni mpya amejiunga katika Baraza la Wawakilishi, ambaye aligombea uongozi wa ofisi ya umma kwa mara ya kwanza 2018. \n Lakini kuhusu ushawishi wa mitandao ya kijamii, Mwakilishi Mdemokrat wa New York Alexandria Ocasio-Cortez ni dhahiri kuwa anaongoza na kumpita hata Spika wa Baraza la Wawakilishi Nancy Pelosi kwa wafuasi wanaofuatilia akaunti yake ya Twitter, hii ni katika wiki iliyopita. \n Baraza hilo la kikao cha 116 ni lenye watu mchanganyiko zaidi katika historia ya Marekani na walio katika umri mdogo. Wawakilishi 25 wa Baraza la Wawakilishi jipya ni (millennials ) vijana, ikiwa ni sehemu ya kizazi kilicho zaliwa 1980 na pia wanawepesi wa kutumia mitandao ya kijamii zaidi. \n Ocasio-Cortez anaongoza kikundi hiki cha wawikilishi wapya, habari zao zikigonga vichwa vya habari kutokana na ukosoaji wao wenye mivutano ya kisiasa, akionyesha picha akiwa hewani kupitia simu yake, ikionyesha anavyo pika nyumbani kwake, na kuzungumza juu ya mipango yake ya “Green New Deal.” \n "Green New Deal" ni pendekezo la programu ya kuchochea ukuwaji wa uchumi nchini Marekani inayolenga kuleta usawa kiuchumi na kutafuta ufumbuzi wa mabadiliko ya tabia nchi. \n Picha hizo za video anazoposti mwakilishi huyo zinawapa wapiga kura nafasi ya kujua sehemu ya maisha yake binafsi, wakati huo akitoa muhtasari wa yale ambayo yamejificha kuhusu maisha kama mwakilishi anaye jiunga kwa mara ya kwanza na Baraza la Wawakilishi. \n Lakini Wademokrat siyo kwamba wao pekee kama Wawakilishi kuwa wazoefu wa mitandao ya jamii. Utumiaji wa akaunti ya twitter unaofanywa na Rais Trump umeleta mapinduzi katika safu hii na kufanya iwe ni nafasi ya kujadili masuala ya sera yanayotokea, akiwashawishi wawakilishi wa Warepublikan juu ya uwezo wa mitandao hiyo kuweza kufikisha ujumbe wao kwa njia mpya... ##
Waendesha mashtaka nchini Uholanzi wamesema Alhamisi watamfungulia mashtaka kadhaa yenye kusudio la kigaidi mshukiwa aliyefanya shambulizi la kinyama katika Jiji la Utrecht \n\nWaendesha mashtaka wanaamini mzaliwa wa Uturuki Gokmen Tanis alitenda kosa hilo peke yake Jumatatu ambapo alidai kuwa amewaua watu watatu na kuwajeruhi wengine watatu.  Waendesha mashtaka na polisi wamesema katika tamko lao bado wanafanya uchunguzi iwapo mshukiwa huyo mwenye umri wa miaka 37 alitenda jinai hiyo ya kigaidi kwa kusudio lake binafsi au kutokana na matatizo yake binafsi yaliyokuwa yamechanganyika na fikra za msimamo mkali.  Mshukiwa huyo alikamatwa baada ya polisi kutumia saa nane kumfuatilia, hatua iliokaribia kusimamisha harakati zote jijini hapo. Baadae polisi walimkamata mshukiwa wa nne na wanajaribu kuchunguza iwapo mshukiwa huyu alihusika kutenda lolote kusaidia katika shambulizi hilo la silaha.” \n Tanis amepangiwa kuhudhuria usikilizwaji wa kesi hiyo itakayofanyika faragha Ijumaa. Waendesha mashtaka pia wamesema Tanis atafanyiwa uchunguzi wa kisaikolojia.. ##
Nchini Marekani kumefanyika mabadiliko makubwa katika uongozi wa juu wa Idara Kuu ya ujasusi ya Marekani. \n\nKwenye ujumbe wa Twitter, Trump ameandika kwamba Joseph Maguire, ambaye amekuwa ni Mkurugenzi wa kituo cha kitaifa cha kupambana na ugaidi, atakuwa kaimu mkurugenzi wa Idara Kuu ya Ujasusi wa kitaifa kuanzia Agosti 15, siku Coats na Gordon wanaondoka ofisini. \n Trump hajatangaza chaguo lake la mtu atakayehudumu kama mkurugenzi mkuuwa shirika la kitaifa la ujasusi. \n Rais Donald Trump katika ujumbe mwengine wa Twitter alisema amekubali hatua ya kujiuzulu kwa naibu wa mkurugenzi mkuu wa idara hiyo ya ujasusi ya kitaifa Sue Gordon, Alhamisi jioni. \n Gordon anajiuzulu siku chache baada ya kusema alikuwa na nia ya kuwa kaimu mkurugenzi wa shirika hilo. \n Barua ya Gordon ya kujiuzulu, aliyomuandikia Trump, inasemekana inaeleza wazi kwamba haondoki ofisini kwa kupenda kwake. \n Amemuambia Trump kwamba barua yake ni hatua ya heshima na uzalendo, wala sio kupenda kwake, na kwamba Trump anastahili kuwa na timu yake. \n Kuondoka kwa Gordon kutoka shirika la ujasusi, ni hatua inayojiri wiki mbili baada ya mkurugenzi wa idara ya ujasusi, Dan Coats, kutangaza kwamba anaacha kazi mwezi ujao, Agosti 15. \n Imetayarishwa na mwandishi wetu, Washington, DC.. ##
Hata hivyo msemaji wa Umoja wa Mataifa hakutoa taarifa zaidi juu ya wafanyakazi wangapi walikuwa wanaondolewa, mahala gani walikuwa wanapelekwa, lini watarejea tena kuendelea na kazi na ni wafanyakazi wangapi wataendelea kubaki nchini Sudan \n\nUmoja wa Mataifa ulieleza Jumatano unawaondoa kwa muda baadhi ya wafanyakazi wa kiraia kutoka Sudan kwa sababu ya hali ya usalama nchini humo mahala ambako wanajeshi siku ya jumatatu waliwashambulia waandamanaji walioweka kambi nje ya makao makuu ya jeshi na kusababisha vifo vya waandamanaji. \n Upinzani wenye uhusiano na wahudumu wa afya ulieleza idadi ya vifo kutoka operesheni ya Jumatatu na kukamatwa kiholela imeongezeka kufikia watu 108 na kwamba idadi ilitarajiwa kuongezeka zaidi. Hakuna idadi rasmi ya waliofariki au kujeruhiwa iliyotolewa. \n Shambulizi hilo linafuatia wiki kadhaa za mvutano kati ya baraza la jeshi linalotawala na makundi ya upinzani pamoja na waandamanaji kuhusu nani anatakiwa kuongoza serikali ya mpito ya Sudan kuelekea demokrasia na imekuwa mojawapo ya mlipuko mbaya wa ghasia tangu jeshi lilipomuondoa madarakani Rais Omar al-bashir mwezi April baada ya miezi kadhaa ya maandamano dhidi ya utawala wake wa miaka 30. \n Msemaji wa Umoja wa Mataifa kwa Sudan, Farhan Haq alieleza kwamba kile wanachofanya ni kuwahamisha kwa muda baadhi ya wafanyakazi kutoka Sudan. Anasema bado watakuwepo wafanyakazi kadhaa wa kufanya operesheni muhimu lakini kwa sababu ya usalama inabidi baadhi yao waondolewe. \n Hata hivyo msemaji huyo hakutoa taarifa zaidi juu ya wafanyakazi wangapi walikuwa wanaondolewa, mahala gani walikuwa wanapelekwa, lini watarejea tena kuendelea na kazi na ni wafanyakazi wangapi wataendelea kubaki nchini humo. \n Aliongeza kusema kuwa wafanyakazi wanaohamishwa walikuwa ni maafisa wa kiraia na hakuna wanajeshi wa usalama wanaoondolewa. \n Kulingana na ukurasa wa tovuti wa Umoja wa Mataifa kazi za umoja huo nchini Sudan zinajumuisha ushirikiano wa maendeleo na msaada wa dharura pamoja na operesheni za walinda amani zinazofanywa na jeshi la pamoja la Umoja wa Afrika na operesheni ya Umoja wa Mataifa-UNAMID huko Darfur iliyokuwepo tangu mwaka 2007.. ##
Meza ilikuwa imeandaliwa kwa ajili ya chakula cha mchana katika maandalizi ya sherehe ya tukio la kihistoria la kusaini mikataba kati ya Rais Donald Trump na kiongozi wa Korea Kaskazini, Kim Jong Un, katika hoteli ya Metropole, nchini Vietnam. \n\nLakini shughuli zote mbili hizo zilifutwa kwa haraka kabisa kabla ya kipindi cha mchana kuingia, siku ya Alhamisi, na kufanya mkutano huo wa pili wa viongozi hao wa nchi mbili kumalizika kabla ya wakati wake. \n “Siku zote lazima uwe tayari kutoka nje ya mkutano,” alisema Trump, akiongeza kuwa “Ningeweza kusaini kitu fulani leo” na kuthibitisha, “tulikuwa na makaratasi yaliyokuwa yako tayari kwa ajili ya kusainiwa.” \n Rais aliongeza kuwa Kim alitaka vikwazo viondolewe kwa ujumla wake na hatukuweza kufanya hivyo,” Trump alieleza katika mkutano na waandishi wa habari huko Hanoi, baada ya mazungumzo hayo kuvunjika. \n “Walikuwa tayari kutokomeza silaha za nyuklia kwa kiwango kikubwa katika maeneo tuliyokuwa tunataka hilo lifanyike, lakini hatukuweza kuondoa vikwazo vyote kwa hilo.” Amesema walizungumzia kutokomeza kituo cha nyuklia cha Yougbyon, lakini jambo lenye ugumu ni eneo jingine la kinu cha kuboresha uranium. \n Waziri wa Mambo ya Nje Mike Pompeo, akisimama na Trump, katika ukumbi mkubwa wa hoteli ya JW Marriott ambao ulikuwa umepambwa na mabango yaliyokuwa yanautangaza mkutano huo, amesema anatumaini kuwa mazungumzo kati ya pande hizo mbili yafanyika tena muda sio mrefu. \n Kulikuwa na “suala la muda na mpangilio wa masuala kadhaa” ambayo yalizuia viongozi hao wawili kuweza kumaliza mazungumzo hayo, amesema Pompeo, ambaye yeye pamoja na mshauri wa usalama wa taifa John Bolton wanaonekana ni wenye misimamo mikali katika uongozi wa Trump katika kukabiliana na Pyongyang.. ##
Ivanka Trump, binti wa Rais Donald Trump na mshauri wake mkuu, anafanya ziara nchini Ethiopia ambapo Jumatatu amekutana mjini Addis Ababa na viongozi wa Kanisa la Kiorthodox la Tewahedo. katika ibada ya misa kwenye kanisa la Holy Trinity Cathedral. \n\nPia Ivanka anahudhuria kongamano la kiuchumi la wanawake barani Africa, siku ya Jumatatu wa kuwashirikisha na kuwahamasisha kiuchumi wanawake. \n Katika kongomana hilo, atapata fursa ya kuzungumzia mradi wa dola millioni 50 ulioanzishwa na baba yake ili kuhamasisha ajira kwa wanawake katika nchi zinazoendelea kiuchumi. \n Rais Donald Trump alitia saini hati ya rais ya usalama wa kitaifa mwezi Februari kutambua juhudi za maendeleo na mafanikio ya wanawake ulimwenguni-WGDP. \n WGDP inaeleza ina matumaini ya kuwafikia wanawake milioni 50 ifikapo 2025 kupitia kazi za serikali ya Marekani na marafiki zake. \n Kabla ya hapo Ivanka alitoa heshima kwa wahanga 157 waliopoteza maisha katika ajali ya ndege ya Ethiopian Airlines mwezi uliopita. \n Ivanka Trump amekutana pia na Rais wa Ethiopia Sahle Work Zewde na baadae atamtembelea Waziri Mkuu Abiy Ahmed kabla ya kuelekea Ivory Coast kushiriki kwenye mkutano unaozungumzia fursa za kiuchumi kwa wanawake wa kanda ya Afrika Magharibi. \n Nchini Ethiopia tayari amekutana na wafanyakazi wanawake katika kiwanda cha kahawa na kutembelea kiwanda cha nguo kinachoongozwa na mwanamke. \n Haikufahamika bado kama utata unaomkumba Rais wa Marekani utaibuka wakati wa ziara ya binti yake huko Afrika. Rais amekuwa na maneno makali kuhusu Afrika na wahamiaji wake. \n Imetayarishwa na mwandishi wetu, Washington, DC.. ##
Kiongozi wa upinzani nchini Burundi, Agathon Rwasa, Alhamisi aliwasilisha kesi mahakamani kupinga matokeo ya uchaguzi wa urais uliofanyika wiki jana.  \n\nKatika hoja yake aliyowasilisha kwenye mahakama ya Katiba mjini katika mji mkuu, Bujumbura, Rwasa anasema ana ushahidi wa kutosha kuonyesha kwamba zoezi hilo liligubikwa na dosari za kila aina. \n Punde tu baada ya kuwasilisha malalamishi yake mahakamani, Rwasa aliwaambia waandishi wa habari kwamba kulikuwa na udanganyifu wa wazi katika wilaya na mikoa yote nchini. \n "Kulikuwa na dosari kote nchini. Mikoa yote na hata wilaya zote. Uchaguzi uligubikwa na udanganyifu," alisema mwanasiasa huyo. \n Kwa mujibu wa sheria za taifa hilo la Afrika Mashariki, mahakama ya Katiba ina hadi tarehe 5 mwezi Juni kuamua kesi hiyo. \n Tume ya uchaguzi ilitangaza Jumatatu wiki hii kwamba Jenerali mstaafu Evariste Nayishimiye, ambaye aligombea urais kwa tikiti ya chama kinachotawala CNDD FDD, aliibuka mshindi wa uchaguzi huo wa Jumatano, akiwa na asili mia 69 ya kura zote zilizopigwa. \n Tume hiyo ilisema Rwasa, kiongozi wa chama cha upinzai CNL, alipata asili mia 24 ya kura. \n Chama cha CNDD FDD kinashikilia kwamba uchaguzi huo ulikuwa wa haki na huru, licha ya wadau mbalimbali kutokubaliana na msimamo huo.. ##
Waziri wa Mambo ya Nje wa Tanzania, Palamagamba Kabudi amekanusha kuwa alithibitisha 'kifo' cha mwanahabari Azory Gwanda wakati wa mahojiano yake na Shirika la Habari la Uingereza, BBC. \n\nMsemaji mkuu wa serikali ya Tanzania, Dkt Hassan Abbas amemnukuu Profesa Kabudi kwa kupitia mtandao wake wa kijamii wa Twitter akisema: "Nimepokea kwa masikitiko taarifa potofu zinazoendelea kuchapishwa kwenye mitandao ya kijamii ikinukuu kimakosa mahojiano yangu kwenye kipindi cha Focus on Africa zikidai kuwa nimethibitisha kwamba mwanahabari Azory Gwanda amefariki dunia." \n Katika maelezo yake Waziri amesema bado haijulikani kama Gwanda yungali hai: "Mpaka sasa hakuna uthibitisho kuwa Azory yuko hai au amefariki. Vyombo vya ulinzi na usalama vinaendelea kuchunguza tukio hilo na matukio mengine yaliyotokea katika machafuko ya Kibiti, Pwani yaliyosababisha ama watu kadhaa kupoteza maisha au kupotea." \n Maelezo ya Waziri wa Mambo ya Nje wa Tanzania Palamagamba Kabudi kuwa mwandishi wa habari Azory Gwanda, ambaye alikuwa ametoweka kwa takriban miaka miwili, amefariki imepelekea Kamati ya Kulinda haki za wanahabari duniani (CPJ) kutaka “maelezo kamili kwa umma juu ya kifo” cha mwandishi huyo wa kujitegemea. \n Kabudi alitoa maelezo hayo yakushitusha wakati wa mahojiano yake na Shirika la Habari la BBC Jumatano. \n Wakitoa hisia zao baada ya taarifa hiyo ya waziri, CPJ imeitaka serikali ya Tanzania “kutoa maelezo kamili kwa umma” juu ya kile kilichomfika Gwanda kupelekea kuuawa. \n Katika mahojiano yake katika kipindi cha BBC “Focus on Afrika” Kabudi alisema kuwa Gwanda “alipotea na kufa” nchini Tanzania, mashariki mwa wilaya ya Rufiji mkoa wa Pwani. \n Waziri huyo alisema kuwa serikali tangu wakati huo “imeweza kuzuia misimamo mikali” katika mkoa huo. \n Gwanda alitoweka Novemba 21, 2017, baada ya kuchunguza mauaji yaliyokuwa yanafanywa kwa siri na kupotea kwa watu katika jamii yake. Serikali ya Tanzania haijaweza kutekeleza ahadi ya uchunguzi wa kupotea kwa mwandishi huyo, imesema CPJ. \n Kwa kipindi cha mwaka moja na nusu, familia ya Azory Gwanda na vyombo vya habari vya Tanzania vimekuwa vikiiomba serikali kuelezea kile kilichomtokea mwandani wao na mfanyakazi mwenzao, alisema Naibu Mkurugenzi Mtendaji wa CPJ Robert Mahoney kutoka New York. \n “Ghafla waziri wa mambo ya nje anataja kama jambo la kawaida, kuwa inaelekea mwandishi huyo amekufa. Maelezo haya yote hayatoshelezi na yanasikitisha. Lazima serikali ya Tanzania mara moja iufahamishe umma taarifa zote ilizokuwa nazo juu ya kifo cha Gwanda.” \n Kabudi ameiambia BBC kuwa serikali ya Tanzania “haijifaharishi” kwa kutoweka kwa raia na mauaji yaliyotokea Rufiji, ambayo amesema ilisababisha vifo vya maafisa wa polisi na viongozi wa chama tawala cha CCM. Waziri wa mambo ya nje alisema serikali inachukuwa hatua kuhakikisha raia na waandishi wako salama. \n Lakini, CPJ imesema utafiti wake juu ya hali hii isiyo ya kawaida inaonyesha “uhuru wa waandishi kuuawa au kutoweka unachangia katika mazingira yanayoshajiisha uvunjifu wa Amani dhidi ya waandishi.”. ##
Jeshi la majini la Marekani, limetoa video inayoonyesha boti ya Iran inayofanya doria katika Ghuba ya Oman ikiondoa bomu lililokuwa halijaripuka liliokuwa pembeni ya meli ambalo halijalipuka kutoka katika moja ya meli ya mafuta iliyoshambuliwa Alhamisi. \n\n“Tathmini hii inatokana na taarifa za kiintelijensia, silaha zilizotumika, kiwango cha weledi ulihitajika kutekeleza operesheni hiyo, mashambulizi ya hivi karibuni yaliyofanywa na Iran katika meli nyengine na ukweli kwamba hakuna kikundi kinachopingana katika eneo hilo ambacho kina rasilmali na weledi wa kutekeleza shambulizi hilo kwa kiwango cha ujuzi huo uliotumika katika shambulizi hilo," amesema Waziri wa Mambo ya Nje wa Marekani. \n Ameongeza kuwa : "Hili ni tukio pekee la hivi karibuni katika mashambulizi kadhaa yaliyo shawishiwa na Jamhuri ya Kiislam ya Iran na vikundi vyake vinavyo fanya hujuma dhidi ya maslahi ya Marekani na washirika wake." \n Waziri Mike Pompeo, anailaumu Iran kwa shambulizi lililotokea Alhamisi, dhidi ya meli mbili za mafuta katika Ghuba ya Oman, nje kidogo na pwani ya Iran, ikiwemo moja iliyoteketezwa kwa moto. \n Mojawapo ya meli hizo inamilikiwa na Norway na nyingine inamilikiwa na kampuni ya Japan. \n Taarifa zaidi zinasema bomu hilo lilikuwa limepachikwa katika meli ya Japan, pembeni ya bomu ambalo tayari lilikuwa limeripuka. Meli ya Norway iliripuliwa na kuwaka moto.. ##
Balozi wa Marekani nchini Malawi Alhamisi alilazimika kuharakisha kuondoka kutoka makao makuu ya chama cha upinzani wakati polisi walipokuwa wakirusha mabomu ya kutoa machozi kwa waandamanaji nje ya jengo wakidai kulikuwa na wizi wa kura katika uchaguzi, ameiambia AFP. \n\nKwa mujibu wa gazeti la Daily Nation wafuasi wa chama cha upinzani cha Malawi Congress Party (MCP) walikuwa wamekusanyika katika mji mkuu wa Lilongwe wakati maandamano yakupinga matokeo yakiendelea baada ya uchaguzi wa rais Mei 21, ambayo kiongozi wao Lazarus Chakwera alishindwa kwa kupoteza kura chache. \n “Ilikuwa nimekuja kuwaaga na kuwashukuru nyinyi kwa urafiki wetu na jukumu muhimu alilolitekeleza kwa taifa la Malawi kwa kipindi cha miaka minne na nusu ambapo nilikuwa niko Malawi,” Balozi Virginia Palmer ameliambia shirika la habari la AFP. \n "Wakati tukimaliza mkutano, mara mawe yalikuwa yanatupwa na polisi walijibu vurugu hizo kwa kurusha mabomu ya machozi. Mabomu hayo yalikuwa yanaruka sehemu tuliyokuwepo, lakini watu wangu wa usalama walikuja mara moja na tukatoka nje na kuondoka bila ya tatizo," alieleza Balozi.. ##
Waziri Mkuu wa Israeli anahangaika kuunda serikali ya mseto hata baada ya kumshinda hasimu wake, Mkuu wa Majeshi wa zamani Benny Gantz, katika uchaguzi uliofanyika Jumatatu uchaguzi uliorudiwa mara ya tatu mwaka huu nchini humo.  \n\nNetanyahu ambaye ni Waziri Mkuu aliyeko madarakani kwa kipindi kirefu zaidi anaupungufu wa viti vitatu ambayo vinge muwezesha kuunda serikali ya mseto. \n Maoni ya awali  \n Ukusanyaji wa maoni ya awali Jumatatu usiku ulionyesha chama cha mrengo wa kulia cha Netanyahu na kundi la kidini watapata viti 60 kati ya viti 120 katika bunge la Knesset la Israeli. \n Lakini matokeo ya uchaguzi yalibadilisha picha hiyo. Uchaguzi huo unafafana kwa namna mbalimbali na ule wa miaka miwili iliyopita na mwaka huu hakuna chama kilicho na njia ya kuunda serikali ya mseto ya waliowengi. \n Waziri Mkuu Netanyahu \n Netanyahu alirudi tena baada ya uchaguzi uliopita, huku chama chake cha Likud kikiwa kikubwa zaidi, na Rais wa Israel Reuven Rivlin anatarajiwa kumpa fursa ya kwanza kuunda serikali. \n Netanyahu amesisitiza kuwa ameshinda kwa kishindo, pamoja na kuwa anakabiliwa na mashtaka ya kujibu ya ufisadi. Kesi yake imepangwa kuanza kusikilizwa Machi 17. \n Wananchi wampa kura nyingi \n Amesema kuwa wananchi wa Israeli walimpa kura nyingi zaidi katika uchaguzi wa waziri mkuu kuliko mtu yeyote katika historia ya Israel na alisema – ulikuwa ushinidi mkubwa. \n Netanyahu pia ametuhumu Gantz kwa kujaribu kudhoofisha matokeo ya uchaguzi huo kwa kushinikiza kuwepo sheria itakayo weka katazo kwa waziri mkuu kuendelea kutumikia wadhifa wake wakati akiwa amefunguliwa mashtaka. \n Wachambuzi wanawasiwasi \n Wachambuzi wanasema haitakuwa rahisi kupitisha sheria hiyo kwa haraka na haitarajiwi kumgusa waziri mkuu hivi sasa. \n Mwandishi wa habari wa Israeli Amotz Asael anasema Netanyahu ameshinda, lakini anasafari ndefu ya kisiasa mbele yake. \n “Huu siyo ushindi wa kishindo. Hili haliwapi fursa na nguvu za kutawala kama wanavyosema. Hili haliwafanyi wao kwa ushindi huo kuunda serikali inayotarajiwa waunde ili waweze kumaliza mvutano wa kisiasa ambao tumekuwa nao hapa nchini kwa mwaka mzima,” alisema Asael. \n Netanyahu anahitaji wajumbe watatu \n Netanyahu ni lazima ajaribu kupata angalau wajumbe watatu wa mrengo wa kati kubadilisha msimamo wao na kuiunga mkono serikali yake. Gayil Talshir, profesa wa sayansi ya kisiasa huko Chuo Kikuu cha Hebrew, anasema hilo siyo rahisi kutokea. \n “Ukweli ni kuwa sioni hilo kutokea japokuwa wafuasi wa Likud wanafanya bidi kubwa kuwapata wale waliotayari kuhama chama chao lakini ilivyokuwa kwamba ni uchaguzi uliofungamana na itikadi, sioni kabisa uhakika wa wale watakao kuwa tayari kuhama vyama vyao, na sifikirii iwapo Likud itakaposhindwa kupata kura 61 wataweza kuwavuta makubaliano hayo kwa maslahi yao.. ##
Maafisa wa Umoja wa Ulaya wanaendelea kukamilisha mipango ya kupitisha makubaliano ya Uingereza kujitoa katika umoja huo wakati wakitafakari barua ya Waziri Mkuu Boris Johnson ya maombi ya kuchelewesha kuufanyia uamuzi mpango wake wa Brexit. \n\nMabalozi na maafisa waandamizi kutoka nchi nyingine 27 wanachama wa EU walikutana Jumapili baada ya wabunge wa Uingereza kumlazimisha Johnson kumtumia rais wa Baraza la EU Donald Tusk ombi la dakika ya mwisho kuahirisha kujitoa huko. \n “EU inaangalia fursa zote zilizowazi katika suala hili na imeanzisha mchakato wa kupitisha makubaliano ili uweze kuwasilishwa katika Bunge la EU Jumatatu,” amesema mwanadiplomasia wa EU kuliambia shirika la habari la AFP. \n “Huenda EU ikaendelea na mkakati huu mpaka pale itakapokuwa bayana kile Uingereza inachotaka,” amesema kwa sharti jina lake lisitajwe. \n Tusk atatumia “siku chache” akiwashawishi viongozi wa nchi wanachama, na wanadiplomasia wamesema hii itamaanisha kuwa Bunge la Uingereza ni lazima lipige kura ya Brexit tena kabla ya kusikiliza uamuzi wao wa kujitoa ifikapo Octoba 31. \n “Ulikuwa mkutano mfupi sana na wa kawaida wa mabalozi wa EU kuanzisha hatua zinazofuata za EU kupitisha mkataba huo,” mshiriki wa EU katika mazungumzo hayo Michel Barnier amewaambia waandishi wa habari baada ya mazungumzo ya Jumapili. \n Wanadiplomasia wameiambia AFP mkutano wa mabalozi hao ulichukuwa dakika 15 na ulikuwa uaanglia kwa wepesi EU kupitisha suala hilo, japokuwa mshiriki mmoja amesema walikuwa wamepitia barua ya Johnson. \n Alipoulizwa iwapo anafikiri kuwa viongozi wa EU wataruhusu kuchelewesha kufanyika maamuzi hayo, Barnier amesema : “Rais Tusk atatafuta ushauri siku chache zijazo.”. ##
Waziri wa mambo ya nje wa Burkina Faso, Alpha Barry aliliambia baraza la usalama la Umoja wa Mataifa licha ya kuwepo kikosi cha G5 Sahel Joint Force hali iliyosababishwa na ugaidi na ghasia za makabila mbali mbali kwenye eneo inatia wasi wasi \n\nWaziri wa mambo ya nje wa Burkina Faso, Alpha Barry anatoa wito kwa jumuiya ya kimataifa kutafakari juu ya kuunda ushirika wa kupambana na ugaidi kama ule wa Iraq na Afghanistan ili kupambana na ugaidi kwa njia bora zaidi katika kanda ya Sahel barani Afrika. \n Kanda hiyo ya Afrika hivi sasa ina kikosi cha pamoja kiitwacho G5 Sahel Joint Force ambacho kinajumuisha wanajeshi kutoka Burkina Faso, Chad, Mali, Mauritania na Niger. Wanajeshi hao wana jukumu la kupambana na kitisho kutoka makundi yenye itikadi kali na yenye silaha. Lakini katika miaka miwili tangu kuundwa kwake jeshi hilo linakabiliwa na kucheleweshwa utekelezaji wa mipango yake na vizuizi ikiwa ni pamoja na kulipuliwa makao makuu yake kwa bomu lililotegwa kwenye gari. \n Umoja wa Mataifa unasema hivi sasa ipo asilimia 75 ya operesheni lakini upungufu unaoendelea wa vifaa na mafunzo unarudisha nyuma maendeleo yake kuelekea operesheni yenye uwezo kamili. Sahel pia ina walinda amani 16,000 nchini Mali na wanajeshi 3,000 wa Ufaransa waliopo nchini Chad kusaidia kurejesha uthabiti. \n Lakini licha ya kuwepo kwa vikosi vitatu vya jeshi waziri wa mambo ya nje wa Burkina Faso, Alpha Barry aliliambia baraza la usalama la Umoja wa Mataifa kwamba hali iliyosababishwa na ugaidi na ghasia za makabila mbali mbali kwenye eneo inatia wasi wasi.. ##
Aliyekuwa rais wa Afrika Kusini Jacob Zuma, ambaye utawala wake uligubikwa na sakata mbalimbali Jumatatu aliliambia jopo la mahakama linalochunguza madai ya rushwa dhidi yake kuwa kuna njama inayolenga kumuonyesha kama "mfalme wa ulaji rushwa." \n\nAidha mwanasisa huyo alisema kuna njama ya kumuangamiza kisiasa. Zuma alishangiliwa na wafuasi wake alipokaribia jengo ambako jopo hilo linakutana. \n Ilikuwa mara yake ya kwanza kufika mbele ya jopo hilo. \n Rais huyo wa zamani mwenye umri wa miaka 77, alilazimishwa kujiuzulu wadhifa wa urais wa mwezi Februari mwaka 2018 kufuatuia tuhuma za ufisadi wa hali ya juu uliodaiwa kutekelezwa naye kwa ushirikiano na maafisa wa chama tawala cha African National Congress (ANC). \n Akijitetea, Zuma aliliambia jopo hilo, linaloongozwa na jaji Raymond Zondo, kwamba madai hayo ya ufisadi ni njama ambayo imekuweko kwa muda mrefu inayokusudiwa kumchafulia jina. \n Alidai kuwa mpango huo unatekelezwa na wakuu wa chama cha ANC, wakiwa na madhumuni ya kumuondoa kwenye siasa za taifa hilo la Kusini mwa Afrika.. ##
Serikali ya Libya inayotambuliwa na Umoja wa Mataifa (UN) inawalaumu wanajeshi wa Jenerali Khalifa Haftar, kiongozi wa mashariki ya nchi hiyo, kwa mashambulizi ya roketi walioyafanya katika mji mkuu wa Tripoli Jumanne usiku. \n\nMashambulizi hayo yamefanyika wakati baraza la usalama la UN likiwa linajadili muswada wa kusitisha mapigano uliowasilishwa na Uingereza unaotaka usitishaji wa mapigano mara moja. \n Wafanayakazi wa huduma za dharura wanasema watu wawili waliuawa na wengine 11 kujeruhiwa katika mashambulio mawili kwenye mitaa ya kusini mwa Tripoli. \n Waandishi habari wa shirika la habari la AFP wanaripoti kuwa wamesikia milio ya roketi kadhaa katikati ya mji, wakisema ni mashambulizi ya kwanza tangu wanajeshi wa Haftar kuanza uvamizi wa mji huo April 4. \n Imetayarishwa na Mwandishi wetu, Washington, DC.. ##
Vikosi vya usalama Iraq vilitumia mabomu ya machozi na risasi za moto kutawanya waandamanaji katika mji mkuu wa Baghdad.  \n\nWaziri mkuu Adel Abdul-Mahdi alitangaza marufuku ya kutembea nje kama namna ya kudhibiti maandamano hayo katika mji mkuu na maeneo mengine ya nchi.  \n Tangu maandamano hayo yaanze watu 18 wamepoteza maisha ikiwa ni pamoja na polisi mmoja na mamia kujeruhiwa. \n Pamoja na risasi za moto na mabomu ya machozi polisi hao wameweka mapipa ya maji na risasi za bandia ili kujaribu kuvunja maandamano hayo.  \n Waandamanaji wamechukizwa na huduma hafifu za serikali na rushwa.  \n Imetayarishwa na mwandishi wetu, Washington, DC.. ##
Mwandishi wa habari za uchunguzi nchini Tanzania anayekabiliwa na kesi ya uhujumu uchumi, Erick Kabendera amerejeshwa tena jela mpaka Septemba 12, 2019. \n\nUpande wa Serikali ulidai upelelezi bado haujakamilika. Hata hivyo Wakili wake Jebra Kambole Ijumaa ameitaka Mahakama ya Hakimu Mkazi, Kisutu, Dar es Salaam kuhimiza waendesha mashtaka kukamilisha upelelezi katika wakati unaotakiwa. \n Wakili Kambole pia amesema kuwa afya ya Kabendera inaendelea kudhoofika baada ya kupata tatizo la kupumua kila ifikapo usiku tangu Agosti 21, hali iliyopelekea kushindwa kutembea kwa siku mbili. \n Gazeti la Mwananchi limeripoti kuwa wakili wake ameiomba Mahakama hiyo itoe amri kwa Jeshi la Magereza kumpeleka mtuhumiwa huyo Hospitali ya Taifa Muhimbili iliapatiwe matibabu. \n Upande wa utetezi pia umeiomba Mahakama ya Hakimu Mkazi Kisutu, Dar es Salaam kulielekeza Jeshi la Magereza kumpeleka mteja wao kwenda kupimwa katika hospitali ya Serikali. \n Kwa mujibu wa wakili wake usiku wa kuamkia Agosti 2, 2019 amesema : "Nilienda kumuona nikakuta amepooza mguu na kushindwa kutembea kwa siku mbili pamoja na kuishiwa nguvu, sisi kama mawakili na ndugu hatujui nini anachoumwa.” \n "Kwa kuwa mteja wetu hajapata vipimo ambavyo vinastahili tunaomba Mahakama ielekeze Jeshi la Magereza mteja wetu akapimwe katika hospitali yoyote ya serikali ikiwemo Muhimbili penye vipimo vya uhakika," amedai Wakili Kambole. \n Imetayarishwa na mwandishi wetu, Washington, DC.. ##
Viongozi wa Marekani na Iran wametupiana vitisho kufuatia kuuawa kwa jenerali wa ngazi ya juu wa Iran kufuatia shambulizi la angani lililofanywa na Marekani katika mji mkuu wa Iraq, Baghdad.  \n\nKiongozi wa juu wa Iran Ayatollah Ali Khamenei ameahidi kulipiza kisasi kufuatia kuuliwa kwa Qassem Soleimani. \n Rais wa Marekani Donald Trump Jumamosi alitishia kufanya mashambulizi zaidi katika maeneo mbalimbali nchini Iran iwapo nchi hiyo itachukuwa hatua yoyote ya kulipiza kisasi kufuatia mauaji ya Soleimani. \n Trump alituma ujumbe wa Tweet kwamba tayari imekwisha viorodhesha vituo 52 ndani ya Iran ambavyo Marekani itavishambulia “kwa haraka na nguvu kubwa” iwapo Iran itamshambulia mfanyakazi yoyote wa Marekani au mali zake. Idadi hiyo ya 52 inawasilisha Wamarekani waliokuwa wametekwa miaka mingi huko nyuma. \n “Hivi sivyo ambavyo Marekani inatakiwa kufanya na kuna uwezekano ikakiuka mikataba na desturi za kimataifa,” Larry Pfeiffer, mkurugenzi wa kituo cha utafiti wa kiusalama, sera na ulinzi wa kimataifa katika Chuo Kikuu cha George Mason ameiambia Sauti ya Amerika. \n Pfeiffer, ambaye ni mkurugenzi wa zamani wa Chumba cha Matukio cha White House amesema vitisho vya Trump vinafanana na tamko linalotolewa na serikali ya kidikteta kama vile Korea Kaskazini. \n “Wakati rais wa Marekani anaporuhusu vitendo kama hivyo, anatoa uhalali potofu kwa mahasimu wa Marekani kufanya vivyo hivyo,” Pfeiffer amesema. \n Trump alizungumzia Ijumaa juu ya kitendo cha kumuua Soleimani kwa mara ya kwanza tangu maafisa wa wizara ya ulinzi ya Marekani kuthibitisha jenerali wa Iran alikuwa ameuawa katika shambulizi la angani lililofanywa na Marekani.. ##
Takriban serikali zote za Afrika zimetangaza hatua kali za kupambana na janga hilo la afya ambalo halijawahi kushuhudiwa kote duniani, ambapo mataifa yamefunga mipaka yake, kuahirisha safari za ndege na kupitisha hatua kali za karantin.  \n\nVyanzo mbalimbali vya habari vinaeleza kuwa janga hilo la corona ambalo hakuna aliyetazamia hivi sasa limeathiri zaidi ya nusu za nchi za Afrika. \n Kumeripotiwa idadi ndogo sana ya watu walioambukizwa na virusi vya corona barani humo, na kulisababisha Shirika la Afya Duniani (WHO) kuhoji hii leo ikiwa idadi ya watu waloambukizwa ni sahihi. \n Ripoti ya WHO \n Hadi kufikia Jumatano wiki hii WHO imepokea ripoti za watu 233 waloambukizwa na watu 4 wamefariki kutokana na janga hilo ikiwa idadi ya chini kabisa kati ya kanda zote za dunia. \n Hata hivyo mkurugenzi mkuu wa shirika hilo Dk Tedros Ghebreyesus , anasema tofauti kubwa kati ya idadi ya waloambukizwa Afrika Kusini mwa jangwa la Sahara na maeneo mengine ya dunia huenda ikawa ni ishara ya utaratibu dhaifu wa afya na upungufu wa vifaa vya kupima katika baadhi ya nchi. \n Amesema hajaweza kukubaliana na takwimu hizo namna zilivyo huenda kuna watu wengi zaidi hawajatambulika bado. \n Ghebreyesus anasema wanadhani idadi ya watu 233 ni ndogo kwa vile katika maeneo mengine ugonjwa unaoendelea maambukizaji yanasambaa kwa kasi kabisa ndio maana wanajiuliza inakuwaje idadi ni ndogo hivyo. \n Mataifa ya Afrika \n Anasema mataifa ya Afrika yanabidi kujitayarisha kwa kuwa na utaratibu bora wa kupima na kuwaweka watu katika karanti ili kuepusha uwezekano wa kuenea zaidi. \n Idadi hiyo ndogo imezusha dhana kote Afrika kama Waafrika hawaambukizwi na virusi hivyo lakini hadi hivi sasa hakuna uchunguzi wa kisayansi kuthibitisha dhana hiyo. \n Kulingana na takwimu za mashirika mengine idadi ya waloambukizwa Afrika imefikia 627 na watu 40 wamefariki. Na maafisa wa WHO wanatahadhariusha juu ya kusamba kwa habari za uwongo juu ya ugonjwa huo na kuzitaka serikali kuhakikisha watu wanaelimishwa juu ya hatari. \n Africa \n Hata hivyo mkurugenzi kwa ajili ya Afrika Rebecca Moeti aliwambia waandishi habari mapema wiki hii kwamba uwezo wa nchi za Afrika kukabiliana na janga hilo umeanza kuimarika tangu kutangazwa mtu wa kwanza aliyeambukizwa na ugnjwa huo nchini Misri. \n Nchi za Afrika kaskazini ndio zina idadi kubwa ya watu waloambukizwa barani humo. \n Katika kusaidia nchi za Afrika China imeshaanza kupeleka maelfu ya vifaa vya kupima ugonjwa unaosababishwa na virusi vya corona na wanatarajia zaidi wiki ijayo kulingana na mkurugenzi wa kituo cha kudhibiti magonjwa cha Afrika John Nkengasong. \n Vifaa vilivyopokelewa \n Anasema hadi hivi sasa wamepokea vifaa 2000 kutoka china na wameshasambaza kwa baadhi ya mataifa na wanataraji kupokea vifaaelfu 10 wiki ijayo. \n Unkengasong anasema huenda bara hilo likashuhudia idadi kubwa zaidi ya watu walioambukizwa mnamo wiki zijazo kwa sababu kuna watu waloambukizwa kutoka nje huwenda wameingia bila kugundulikana. Hadi hivi sasa katika takriba maaifa yote ya afrika watu waloambukizwa ni ageni na wahamiaji wa afrika wanaotokea nje.  \n Afisa wa juu barani Afrika kufariki kutokana na ugonjwa wa corona ni Makamu Rais wa kwanza wa bunge la Burkina Faso Rose Marie Compaore aliyekua na umnri wa miaka 62, na anaripotiwa alikua na kisukari.. ##
Rais wa Tanzania John Magufuli amemwapisha Mkaguzi Mkuu mpya wa hesabu za serikali, CAG, Charles Kichere ambaye anachukuwa nafasi ya Profesa Mussa Juma Assad. \n\nKwa mujibu wa taarifa ya ikulu iliyotolewa Jumapili imeeleza kuwa kipindi chake Profesa Assad cha miaka 5 katika nafasi hiyo kinaisha leo saa sita usiku. \n Akizungumza baada ya uapisho huo wa CAG mpya ulioenda sambamba na watendaji wengine aliowateua, Rais Magufuli amemkumbusha CAG mpya aliyeteuliwa kwamba yeye si muhimili wa serikali bali ni mtumishi tu. \n Amemkumbusha kuwa anapaswa kupokea maelekezo kutoka kwa mihimili iliyopo yaani serikali, bunge na mahakama. \n Profesa Assad ameviambia vyombo vya habari ingekuwa bora watu wengine wakafafanua juu ya uamuzi huo kwani ni hatua ya kisheria, kwa kuwa suala hilo linafungamana naye. \n Alieleza jana anatarajia Jumatatu kupatiwa barua yake rasmi kwa kuwa uteuzi ulifanyika mwishoni mwa juma na haikuwa wakati wa kazi. \n Amesema ataamua hatua gani achukue pale atakapopokea barua rasmi itakayo nukuu vifungu ambavyo vinafanya aondolewe madarakani na ana njia nyingi za kukabiliana na uamuzi huo. \n ''Jambo hili si la kisiasa ni jambo la kisheria, lakini nasema riziki anayo mwenyewe Mwenyezi Mungu..., kuna vitu chungu nzima za kufanya Inshallaah, Mungu atatufanyia wepesi na kila kitu kitakwenda vizuri.'' alieleza Profesa Assad. \n CAG Assad anayeondoka madarakani aliigia katika mgogoro mkubwa na Bunge kwa kile Spika Job Ndugai alichokiita kulidharau bunge hilo kwa kuliambai ni dhaifu, na hivyo bunge kupitisha azimio la kukataa kufanya kazi na Profesa Assad. \n Kadhalika Rais amemtaka pia CAG mpya Kichere kusafisha ofisi yake kwani kuna matumizi mabaya ya fedha. \n Naye Spika wa bunge Job Ndugai alimwelezea CAG mpya namna ambavyo Bunge linahitaji ushirikiano wake. \n Imetayarishwa na Mwandishi wetu, Washington, DC.. ##
Waziri Mkuu wa Israeli Benjamin Netanyahu na hasimu wake Benny Gantz wametupiana lawama Jumapili baada ya juhudi zao kugonga ukuta kufikia makubaliano ya kuunda serikali ya mseto kufuatia uchaguzi uliokwama. \n\nMazungumzo mapya kati ya chama cha mrengo wa kulia cha Likud kinachoongozwa na Netanyahu na chama cha Blue and White kinachoongozwa na Gantz chenye mrengo wa kati yalivunjika Jumapili na pande zote mbili ziko mbali kuweza kufikia makubaliano. \n Likud imesema Netanyahu atafanya “juhudi ya mwisho” kufikia makubaliano kabla ya kumfahamisha Rais Reuven Rivlin ameshindwa kuunda serikali. \n Hilo litampa fursa Rivlin kuamua iwapo amtake Gantz kujaribu kufanya hivyo au alitake bunge kukubali kumpitisha mgombea wanaekubaliana naye kuwa waziri mkuu kwa idadi ya kura zisizopungua 61 kati ya wabunge 120. \n Netanyahu “atafanya juhudi ya mwisho kuweza kuunda serikali katika hatua hii, kabla ya kurudisha jukumu hilo kwa rais,” Likud imesema katika tamko lake. \n Imesema mazungumzo yaliyofanyika mara ya mwisho “hayaridhishi kwa kiwango kikubwa.” \n Chama cha Blue and White kimekituhumu chama cha Likud kwa “ kuwatupia mafumbo kwa nia pekee ya kutafuta kuungwa mkono katika maandalizi ya kuikokota Israel kufanya uchaguzi mwengine kwa matakwa ya Netanyahu. \n Uchaguzi uliofanyika mwezi huu ni wa mara ya pili mwaka 2019, baada ya Netanyahu kushindwa kuunda serikali ya mseto baada ya uchaguzi mwezi Aprili kumalizika. \n Israel inasheherekea siku mbili za sikukuu ya Rosh Hashanah kuanzia Jumapili usiku na mazungumzo ya uhakika hayatarajiwi kufanyika wakati huo.. ##
Milipuko ya mabomu mawili tofauti imetokea mapema Jumanne nchini Afghanistan na kuuwa takriban watu 10 wakiwemo watoto pamoja na kujeruhi wengine 18.  \n\nMashambulizi hayo yametokea siku chache baada ya ripoti ya Umoja wa Mataifa kusema kuwa licha ya viwango vyake vibaya Afghanistan, mwaka 2019, umekuwa mbaya zaidi kwa watoto, huku taifa hilo likitajwa kuwa hatari zaidi miongoni mwa mengine yanayoshuhudia mapigano. \n Maafisa wa Afghanistan wamesema kuwa bomu moja kando ya barabara mapema leo limelipua gari lililobeba raia kwenye jimbo la kusini mashariki la Khost ambapo takriban watu 10 wameuwawa. \n Gavana wa Jimbo Halim Fidai amesema kuwa wanawake watatu na watoto wawili ni miongoni mwa waliokufa kwenye shambulizi katika wilaya ya Alisher. \n Fidai ameandika kwenye ukurasa wake wa twitter kwamba waathirika wa shambulizi hilo walikuwa wakielekea kwenye mazishi ya mwanafamilia. \n Msemaji wa Wizara ya Mambo ya Ndani wa Afrghanistan Nasrat Rahimi amelaumu Kundi la Taliban kutokana na matukio hayo.. ##
Baraza hilo la mawaziri lenye majina 18 mpaka sasa linajumuisha wanawake wanne, miongoni mwao ni Asmaa Abdallah ambaye anakuwa mwanamke wa kwanza kushikilia wadhifa wa waziri wa mambo ya nje wa Sudan  \n\nWaziri Mkuu wa Sudan, Abdalla Hamdok alitangaza Alhamis kuundwa kwa serikali ya kwanza tangu kuondolewa madarakani mwezi April, mtawala wa muda mrefu nchini humo Omar Hassan Al-bashir. \n Serikali iliyoundwa ni sehemu ya mkataba wa miaka mitatu wa kushirikiana madaraka uliotiwa saini mwezi uliopita kati ya jeshi, vyama vya kiraia pamoja na makundi ya waandamanaji. Hamdok alitangaza majina ya mawaziri 18 katika baraza jipya la mawaziri na alisema kwamba atatangaza majina mawili zaidi baadae. \n Hamdok aliwaambia waandishi wa habari mjini Khartoum kuwa serikali hiyo mpya itaanza kufanya kazi mara moja ikifuata misingi ya makubaliano yaliyoafikiwa. Baraza hilo la mawaziri linajumuisha wanawake wane akiwemo Asmaa Abdallah anayekuwa mwanamke wa kwanza kushikilia wadhifa wa waziri wa mambo ya nje wa Sudan. \n Nafasi ya waziri wa fedha imechukuliwa na Ibrahim Elbadawi, mchumi wa zamani katika benki ya Dunia. Madani Abbas Madani, kiongozi wa ushirika wa kiraia ambao ulipigia debe mkataba wa mpito na jeshi amepewa nafasi ya waziri wa viwanda na biashara.. ##
Uganda na Kenya zimesaini makubaliano ya ushirikiano ya kuimarisha usalama na amani kwenye mpaka wa nchi hizo mbili katika wilaya za Moroto na Pokot. \n Makubaliano hayo yanalenga kuimarisha ujirani mwema kati ya jamii za wafugaji kutoka nchi hizo mbili, wakiwa na matumaini kwamba hatua hiyo vile vile itaimarisha usalama kwenye mipaka kati ya Uganda, kenya, Ethiopia na Sudan kusini. \n Mkataba wa amani ambao kwa kiwango kikubwa unafadhiliwa na umoja wa mataifa, utawanufaisha jumla ya watu milioni nne kutoka jamii za Pokot, Karamoja na Turkana wanaoishi sehemu hiyo ya mpaka wa Kenya na Uganda. \n Yaliyomo kwenye mkataba \n Kulingana na mkataba huo, Maafisa wa usalama wa Kenya wanalazimika kuwapokonya bunduki wafugaji kutoka jamii ya Pokot, baada ya kuripotiwa kuongeza visa vya wizi wa mifugo na mauaji, hali ambayo imepelekea kuwepo uhasama na migogoro kuongezeka mpakani katika siku za hivi karibuni. \n “wakati mlikubali kurudisha bunduki, mauaji hayatokei tena na watoto wenu wanaishi maisha salama bila kuuawa. Zamani watoto walikuwa chakula ya risasi. Walikuwa wanauawa kila siku. Sasa wanakua watu wazima n ahata kuanzisha familia zao. Idadi ya watu hapa sasa imeongezeka” amesema rais wa Uganda Yoweri Museveni. \n Serikali ya Uganda, ilifanikiwa kuwapokonya bunduki wafugaji wa Karamojong, na sasa inashutumu wafugaji wa Pokot kutoka Kenya, kuwauzia tena wakaramoja bunduki. \n   \n Kuwapokonya wafugaji bunduki \n Kati ya bunduki 40,000 zilipatikana kutoka kwa mikono ya wafugaji kati ya nchi hizo mbili, kati ya mwaka 2007 na 2010, idai kubwa ikiwa kutoka kwa wafugaji nchini Uganda. \n “huu ni mpango utakaotusaidia sote kuhakikisha ya kwamba tuko na amani, wananchi wetu wanaishi pamoja, na pia kutusaidia kufanya maendeleo ambayo itajumulisha watu wetu pamoja na kuhakikisha ya kwamba hii mipaka haitakuwa tena mipaka ya vita bali itakuwa mipaka ya amani, maendeleo na utajiri” amesema rais wa Kenya Uhuru Kenyatta. \n Kenyatta asisitiza umoja bila kuangazia mipaka \n Rais wa Uganda Yoweri Museveni na Uhuru Kenyatta wa Kenya, vile vile wamekubaliana kushirikiana katika kuimarisha huduma za afya, upatikanaji wa maji safi, elimu, biashara na mawasiliano, katika mpangilio ambao raia kutoka sehemu moja ya nchi anaweza kuvuka mpaka na kuhudumiwa katika nchi ya pili bila kuzuiliwa. \n “Hii mipaka ambayo tuliletewa na wakoloni, ilikuwa mipaka ya kugawanya watu wetu. Tunataka tuhakikishe ya kwamba tumeondoa hii mipaka ambayo sio yetu ndio wananchi wetu waweze kutembea na mifugo yao kutoka kona moja, kutoka west Pokot hadi hapa Moroto, watu wa Karamoja watoke hapa, wateremke waende hadi Kitale. Hivyo ndivyo tulikuwa tunatembea kabla ya mzungu kufika hapa. Umaskini wetu umeletwa na ujinga wetu wa kusema wewe rudi kwenu, wewe rudi kwako. Hakuna kwa mtu, Afrika ni yetu sisi sote” ameongeza kusema Kenyatta. \n Karamoja, Pokot na Moroto ni sehemu zenye hali ngumu ya maisha, wakaazi wakikabiliana na hali ya kiangazi, magonjwa na ukosefu wa chakula kila mwaka. \n Imetayarishwa na Kennes Bwire, VOA, Washington DC.. ##
Rais Xi Jinping wa China ametoa wito wa kuwepo ushirikiano thabiti wa kimataifa ili kupambana na janga la COVI-19 alipokutana na viongozi wa mataifa tajiri duniani, G20, katika mkutano wa dharura kupitia mawasilianio ya video, wakijadili namna ya kukabiliana na janga hilo.  \n\nXi amependekeza mambo manne muhimu wakati wa mkutano huo ikiwa ni pamoja na mawaziri wa afya wa kundi lao la G20 kukutana kwa haraka iwezekanavyo kujadili hatua zinazohitaji kuchukuliwa, kuimarisha kubadilishana habari na na kushirikiana katika kupata tiba, chanjo na kudhibiti ugonjwa huo. \n Vile vile, rais huyo alipendekeza kwa mataifa tajiri kusaidia mataifa maskini kuimarisha mifumo yao ya afya.  \n Zaidi ya Hayo kiongozi wa China alitaka mataifa ya kundi hilo kusaidia mashirika ya kimataifa kupambana kikamilifu na mlipuko huo, na kuahidi msaada wa China kulisaidia Shirika la Afya, WHO, kuongoza juhudi za kimataifa kupatikana tiba.  \n Pia Xi alitaka G20 kuongeza juhudi zake kuratibu sera za kiuchumi katika kupunguza athari zinazotokana na janga hili na kuepusha uchumi wa dunia kudumaa. \n Mkutano huo ulisimamiwa na Saudi Arabia ambaye ni mwenyekiti wa sasa wa G20, na uliitishwa kwa dharura na Mfalme Salman bin Abdulaziz Al Saud ili kutafuta njia za kuzuia janga hilo na kukabiliana na athari zake za kiuchumi. \n Viongozi wa G20 waliungana baadae na mataifa kadhaa yaliyo alikwa ikiwa ni pamoja na Syria Jordan, Singapore na Uswisi, pamoja na wakuu wa mashirika mengine ya kimataifa na kikanda. \n Imetayarishwa na mwandishi wetu, Abdushakur Aboud, Washington, DC.. ##
Maafisa wa Marekani wameanza kutekeleza marufuku inayokataza kampuni ya simu ya China, Titan Huawei kutengeneza simu ya mkononi aina ya mtandao wa “5G” nchini Marekani na wanatahadharisha kuwa kampuni hiyo ina hatarisha usalama wa nchi nyingine. \n\nJumatano, Rais wa Marekani Donald Trump amesaini amri ya kiutendaji inayokataza kampuni za Marekani kutumia kifaa cha mawasiliano kinachotengenezwa na makampuni ambayo yanahatarisha usalama wa taifa. Amri hiyo, ambayo imetangaza hali ya dharura ya kitaifa, ni hatua ya kwanza ya kurasimisha katazo hilo la kufanya biashara na kampuni ya Huawei. \n Kwa upande wake, hata hivyo, Huawei imeonyesha haina dalili yoyote ya kurudi nyuma, na imekuwa ikitoa ahadi zisizokuwa za kawaida ili kuweza kuwashinda wakosoaji wake na kukanusha madai ya kuwepo tishio la usalama. Kampuni hiyo inasema itasitisha biashara iwapo itashinikizwa kufanya ujasusi dhidi ya wateja wake na hivi sasa mwenyekiti wa kampuni hiyo Liang Hua amependekeza kusaini mikataba ya "kutojihusisha na ujasusi.” \n Akizungumza kupitia mkalimani wakati wa ziara yake London, Liang amesema kuwa Huawei iko tayari “ kuchukua ahadi kufanya vifaa vyetu vifikie viwango vya kutokuwepo ujasusi, na udukuzi wa siri.” \n Haikufahamika kile Liang alichokuwa anakusudia kwa kusema “hakuna ujasusi, wala udukuzi wa siri", ilivyokuwa Huawei kama makampuni mengine ya teknolojia inawataka wateja wake kusaini makubaliano ya kuruhusu uwezekano wa kampuni hiyo kushirikisha serikali za eneo kutumia taarifa binafsi za wateja iwapo watazihitaji. Kampuni nyingi za teknolojia, kama vile Google na Facebook huwa zinatoa taarifa zinazohitajika na serikali katika ripoti za kawaida za umma. Kampuni hizo zinatoa maelezo pale zinapokuwa zimeridhia kutekeleza maombi ya serikali na wakati wanapowapinga mahakamani.  Hakuna taarifa juu ya aina gani ya takwimu ambazo Huawei inatoa kuzipa vyombo vya usalama vya Beijing. Iwapo maafisa wa China ndio wanaoamua yale yanayohusika “siri za nchi” au uchunguzi wa jinai, maafisa wanaweza kuhalalisha kudukua aina yoyote ya mawasiliano. Wakosoaji wanasema Beijing inaeleza “Siri za nchi” kiholela na inaweza kuhusisha takriban kila kitu. \n Katika maoni yake kwa waandishi, Liang amesema Huawei hafanyi shughuli zake kwa niaba ya serikali ya China katika soko lolote la kimataifa. \n Kwa mujibu wa shirika la habari la Uingereza Reuters, alikanusha kuwa sheria za China zinazitaka kampuni “kukusanya taarifa za siri za nchi nyingine kwa ajili ya serikali au kutengeneza vifaa vya udukuzi wa siri hizo kwa ajili yao.” \n Ameongeza kusema kuwa Huawei imejizatiti kufuata sheria na kanuni za kila nchi ambako inafanya biashara.. ##
Waziri Mkuu wa Israeli Benjamin Netanyahu anakutana na Rais wa Marekani Donald Trump Jumatatu, na bila ya kuchelewa ataanza safari yake kuelekea nyumbani, akatisha ziara yake ili aweze kushughulikia shambulizi la roketi lililorushwa kutoka Ukanda wa Gaza. \n\nNetanyahu alikuwa amepangiwa kula chakula cha usiku White House, Alhamisi, na pia aihutubie Kamati ya Masuala ya Mahusiano ya Marekani na Israeli, kikundi kikuu kinachofanya ushawishi kwa niaba ya Taifa la Israeli. \n Ameahidi katika tamko lake wakati akitangaza kufupisha ziara yake kwamba Israel itajibu shambulizi hilo kwa nguvu katika kile alichokiita ni “shambulizi la jinai” kwa Israeli. \n Kombora hilo lilipiga nyumba katikati ya Israel, kaskazini mashariki ya Tel Aviv, na kujeruhi watu saba. \n Jeshi la Israeli limekilaumu kikundi cha Hamas kwa kufanya shambulizi hilo na kusema itajibu shambulizi hilo kwa kuongeza nguvu zaidi za kijeshi katika mpaka wa Gaza. \n Ziara iliyofupishwa ya Netanyahu imekuja wakati akitafuta nguvu ya kisiasa katika kinyang’anyiro cha mara ya pili, Aprili 9, na unaelekea kuwa ni uchaguzi mgumu kwake, na wakati Trump anatarajiwa kutambua rasmi haki ya Israeli kuendelea kukalia kwa mabavu eneo lenye utata la milima ya Golan Heights. \n Israel ilikamata eneo hilo lilioko upande wa kaskazini mashariki ya Syria wakati wa vita ya mwaka 1967, iliyodumu kwa situ sita na baadae kuendelea kulikalia eneo hilo mwaka 1981.. ##
Wahusika katika kesi iliyofunguliwa dhidi ya Rais Donald Trump ili kumuondoa madarakani wana wikiendi ndefu ya kutafakari majukumu na nafasi zao katika kesi hiyo. \n\nMapumziko ya siku ya kumbukumbu ya taifa ya Martin Luther King itakayo adhimishwa Jumatatu itawapa wajumbe hao muda huo wa kutafakari. \n Baraza la Seneti limepeleka wito kwa Trump Alhamisi, likimjulisha juu ya kesi hiyo na mashtaka yanayo mkabili. Ni lazima ajibu wito huo kwa maandishi ifikapo Jumamosi jioni. \n Kesi ya Trump yakutaka kumuondoa madarakani imekuja wakati kuna mpasuko mkubwa wa kisiasa nchini na imekuja wakati Wademokrat, wakiwemo maseneta kadhaa, wakiwa wanagombea kinyang’anyiro cha nafasi ya urais dhidi yake katika uchaguzi wa rais unaokuja. \n Taasisi inayofuatilia masuala ya serikali ilijumuisha Alhamisi kuwa Trump alivunja sheria ya matumizi ya serikali mwaka 2019 wakati alipositisha kwa muda matumizi ya dola za Marekani milioni 391 zilizokuwa zimepitishwa na bunge kwa ajili ya msaada wa kijeshi kwa Ukraine. \n Kadhalika waangalizi hao wamesema Trump alishinikiza Kyiv kuanzisha uchunguzi ili kujinufaisha yeye mwenyewe. Uamuzi huo unajikita katika kiini cha kesi hiyo iliyofunguliwa dhidi ya kiongozi huyo wa Marekani.. ##
Mvua zinazoendelea kunyesha mkoani Tanga zimesababisha vifo vya watu 14, imeharibu miundo mbinu ya mawasiliano na kuharibu makazi ya watu katika mkoa huo.  \n\nWatu 6 walipoteza maisha baada ya gari aina ya Toyota Noah yenye namba za usajili T890 CCX kutumbukia kwenye korongo baada ya daraja kubomoka kutokana na mafuriko yaliyosababishwa na mvua kubwa. \n Barabara iliyoharibiwa ni ya Handeni-Korogwe eneo la Sindeni, mkoani Tanga. \n Vyanzo vya habari vimeeleza kuwa mbali na kusababisha vifo mvua hiyo pia imesababisha watu kukosa makazi na wengine kukwama wakiwa safarini. \n Kamanda wa Polisi Mkoa wa Tanga, Edward Bukombe alithibitisha kutokea kwa vifo hivyo. \n Eneo hilo la barabara limekatika usiku wa kuamkia Jumapili na ajali imetokea alfajiri. \n Taarifa zinasema idadi ya watu waliokufa kutokana na mvua hizo tangu zilipoanza kunyesha imefikia 25. \n Wilayani Korogwe kabla ya tukio hili walikufa watu 11 kati yao sita kwa kuangukiwa na nyumba na watoto watano kusombwa na mafuriko.. ##
Kwa mara ya kwanza katika muda wa wiki saba polisi wa Algeria wamerusha mabomu ya kutoa machozi Jumatano ili kuwatawanya waandamanaji, hasa wanafunzi katika mji mkuu wa Algiers. \n\nWaandamanaji walijitokeza tena Jumatano kufuatia wito wa muungano wa vyama vya wafanyakazi kuandamana ili kupinga kuchaguliwa kwa spika wa baraza dogo la bunge Abdelkader Bensalah kuwa rais wa muda. \n Vyama vya upinzani pia vinapinga kuchaguliwa kwa Bensalah, ambaye alikuwa mshauri wa karibu wa rais aliyeondoka madarakani, Abdelaziz Bouteflika, kufuatia kishinikizo la wananchi. \n Hapo jana Rais wa muda Bensalah alilihutubia taifa na kuahidi uchaguzi huru na wahaki katika muda wa siku 90 na kuwataka watu kuacha maandamano. \n Lakini wanafunzi wakiandamana Jumatano wamekuwa wakipaza sauti zao wakisema “hawajatusikia na tutaendelea kuandamana.” \n Wanafunzi, vyama vya kisiasa, pamoja na vyama vya wafanyakazi wanataka kuwepo na kipindi cha mpito kitakachofanya mageuzi makubwa ya utawala na kupanga uchaguzi ulio huru na haki. \n Hata hivyo mkuu wa majeshi ya Algeria Luteni Jenerali Ahmed Gaed Salah, amesisitiza kwamba ni lazima katiba ya nchi kuheshimikwa wakati wa mabadiliko haya. \n Kulingana na katiba, rais wa nchi akiacha madaraka kwa sababu yeyote ile, ni spika wa baraza dogo la bunge anaechukua madaraka kwa siku 90 wakati ambapo anatayarisha uchaguzi wa rais. \n Imetayarishwa na Mwandishi wetu, Abdushakur Aboud, Washington, DC. ##
Kamati ya kulinda haki za wanahabari CPJ, imetoa wito kwa serikali ya Tanzania kutoa maelezo ya kina kuhusu hatima ya mwandishi wa habari wa kujitegemea Azory Gwanda, baada ya waziri wa Mambo ya nje wa taifa hilo Palamagamba Kabudi kukiri kwamba Gwanda alikufa. \n\nKatika mahojiano na shirika la habari la BBC kipindi cha Focus on Africa siku ya Jumatano, Kabudi alisema kuwa Gwanda alitoweka na kufa kwenye eneo Rufiji, mashariki mwa Tanzania. \n Aliongeza kuwa tangu kisa hicho kutokea serikali imeweza kudhibiti hali na hasa kwenye eneo la tukio. \n Gwanda alitoweka Novemba 21, 2017 baada ya kufuatilia habari kuhusu mauaji ya kutatanisha pamoja na kutoweka kwa watu miongoni mwa jamii yake. \n Kwa mujibu wa kamati ya CPJ, hadi sasa serikali haijatoa maelezo kufuatia ahadi yake ya kuchunguza kisa hicho. \n Kabudi aliongeza kwamba serikali ya Tanzania haijafurahishwa na kupotea kwa watu pamoja na mauaji ya Rufiji ambayo anasema yametokea kwa maafisa wa polisi pamoja na viongozi wa kisiasa na kwamba wanafanya kila wawezalo kuhakikisha usalama wa raia pamoja na waandishi wa habari. \n -Imetayarishwa na Mwandishi wa VOA, Harrison Kamau.. ##
Mkazi mmoja wa Virginia nchini Marekani amefunguliwa mashtaka akituhumiwa kuhusika na uvunjifu wa haki za binadamu wakati alipokuwa afisa wa ngazi ya juu katika kipindi cha utawala wa kinyama wa dikteta wa zamani wa Somalia Mohamed Siad Barre. \n\nKesi ya madai imeanza kusikilizwa wiki hii katika mahakama ya serikali kuu ya Marekani katika mji wa Alexandria, Virginia dhidi ya Yusuf Abdi Ali, iliyofunguliwa dhidi yake na Farhan Mohamoud Tani Warfaa, anayesema kuwa aliteswa karibu ya kufa mwaka 1988 akiwa mikononi mwa Ali.  Kesi hiyo ya madai inaeleza kuwa Ali alikuwa kamanda wa Brigedia ya Tano ya Jeshi la Somalia, lililokuwa na jukumu la kulinda doria katika mkoa wa Somaliland uliojitenga. Inadaiwa kuwa Ali alimkamata Warfaa na vijana wengine mwishoni mwa mwaka 1987 ili wakahojiwe kufuatia kupotea kwa gari la kubeba maji. \n Warfaa anasema kuwa aliwekwa kizuizini kwa miezi kadhaa, wakati ambapo alikuwa akivuliwa nguo na kubakia uchi na kupigwa. Katika mahojiano ya mwisho, Warfaa anasema, Ali alimpiga risasi mara kadhaa na kuwaamrisha askari kumzika, akiamini kuwa ameshakufa. \n Lakini askari hao waligundua kuwa yuko hai na kumtorosha mpaka kwa familia yake wakibadishana naye kwa rushwa. \n Ali alikimbilia Canada baada ya utawala wa Barre kuangushwa mwaka 1991. Aliletwa Marekani baada ya vitendo vyake vya jinai ya kivita kudhihirishwa katika Makala ya televisheni. \n Amekuwa akiishi Virginia kwa zaidi ya miongo miwili, wakati fulani akifanya kazi ya ulinzi katika eneo la uwanja wa ndege iliyoko Washington. Wakili wake amekanusha tuhuma zote hizo. \n Kesi hiyo imewasilishwa na kituo cha San Francisco kinachosimamia haki na uwajibikaji, ambacho kinapigania kuwaleta wote waliohusika na jinai za kivita mbele ya sheria.  Kesi kama hiyo pia ilipelekea hukumu ya malipo ya dola za Marekani milioni 21 dhidi ya aliyekuwa Waziri Mkuu wa Somalia Mohammed Al Samantar, ambaye pia anaishi Virginia baada ya utawala wa Barre kuanguka.. ##
Nchi za Kiafrika zimepiga hatua katika kumaliza utapiamlo na udumavu wa watoto lakini zinahitaji kufanya zaidi kufikia malengo ya utapiamlo yaliyowekwa na Umoja wa Mataifa ifikapo 2025. \n\nHuo ulikuwa ndio ujumbe mkuu wa mkutano ambao ulifanyika wakati wa Mkutano wa 33 wa Umoja wa Afrika. \n Wasemaji kwenye mkutano wa Viongozi wa Kiafya wa Lishe (ALN) walijumuisha wakuu wa nchi za Madagaska, Cote d'Ivoire na Sierra Leone, mawaziri wa kitaifa wa afya pamoja na Rais wa Benki ya Maendeleo ya Afrika (AfDB.org) Akinwumi Adesina. \n Viongozi wamekiri ukubwa wa changamoto hiyo lakini walikuwa bado wanamatumaini. “Tunaweza kutokomeza njaa Afrika,” alisema Rais wa Madagascar Andry Rajoelina, moja wa viongozi watano wa Afrika wanaohamasisha lishe bora. “Natoa wito kwa wadau wenzetu wote kuendelea kufanya kazi nasi kukabiliana na njaa na utapiamlo.” \n Rais wa Ivory Coast Alassane Ouattara alisema viongozi lazima waliangalie suala hili kwa upana Zaidi. “NImependekeza AU iangaze katika kukabiliana na utapiamlo kama ni kauli mbiu ya 2021. \n Tatizo la watoto wenye udumavu limepungua kwa asilimia nane katika bara la Afrika tangu mwaka 2000, ambayo ni hatua iliyopigwa kwa moja ya malengo ya Umoja wa Mataifa hadi kufikia 2025 \n Nchi za Kiafrika zimeonyesha kupiga hatua kubwa katika kufikia lengo la asilimia 50 la watoto ulimwenguni kuwa wananyonyeshwa maziwa ya mama zao bila ya kukosa kwa kipindi cha miezi sita tangu kuzaliwa. \n Malengo mengine ni : kuzuia kuongezeka kwa unene; kupunguza ukosefu wa damu kwa wanawake wanao beba mimba; kupunguza watoto kuzaliwa na uzito wa chini na kupunguza uharibifu. \n ALN, taasisi ambayo ni mshirika wa Umoja wa Afrika na Benki ya Maendeleo ya Afrika, imewaleta pamoja viongozi wa nchi, Mawaziri wa Fedha na viongozi wengine kuhamasisha kuongeza uelewa na kuwajibika, na serikali za Afrika kusaidia kuwekeza katika mradi huu ili kutokomeza utapiamlo kwa watoto. \n Mkutano wa ALN, uliofanyika Addis Ababa Jumamosi, ulitoa fursa kutathmini mafanikio yaliyopatikana kabla ya Kilele cha mkutano wa Lishe kwa Ukuaji wa watoto utakaofanyika Tokyo, Japan, Disemba 2020.. ##
Kamati ya kijeshi inayosimamia serikali ya mpito nchini Sudan, imeunda kamati ya pamoja na muungano wa upinzani unaopigania uhuru na mabadiliko, kuchunguza mashambulizi yanayowalenga waandamanaji. \n\nMwanachama wa kamati hiyo ya jeshi amewaambia waandishi wa habari kwamba kamati hiyo imepewa jukumu la kuhakikisha kwamba hakuna jaribio lolote la kuwatawanya waandamanaji. \n Waandamanaji hao bado wamepiga kambi nje ya wizara ya ulinzi mjini Khartoum tangu April 6. \n Milio ya risasi ilisikika mjini Khartoum, Jumatatu usiku baada ya kikosi cha jeshi cha masuala ya dharura, kinachoongozwa na naibu kiongozi wa baraza la kijeshi. \n Kikosi hicho kinafanya doria mjini humo na kurusha mabomu ya kutoa machozi, kwa lengo la kuwatanya waandamanaji. \n Imetayarishwa na mwandishi wetu, Washington, DC.. ##
Uamuzi wa Waziri Mkuu wa Ethiopia Abiy Ahmed kukivunja chama tawala miezi kadhaa kabla ya uchaguzi mkuu wa 2020 umekosolewa na viongozi wa ngazi ya juu wa serikali yake. \n\nKatika mahojiano na VOA, Waziri wa Ulinzi Lemma Megerssa amesema hali ya kutokuwepo utulivu nchini inaonyesha siyo wakati muwafaka kuunda chama cha siasa kipya. \n “Kuunganisha chama hiki siyo wakati muwafaka kwani kuna hatari nyingi. Tuko katika wakati wa mpito,” amesema. “Hatuna muda tena, siyo wakati wetu. Tunakabiliwa na matatizo kadhaa kutoka maeneo mbalimbali katika wakati huu finyu.” \n Lemma hivi sasa anatembelea Marekani akiwa na ujumbe wake wanaokusudia kuimarisha ushirikiano wa kiulinzi kati ya nchi hizi mbili. \n Mwezi Novemba, Abiy alitangaza kuwa muungano wa vyama unaotawala nchini humo, EPRDF, utavunjwa na kuundwa chama kimoja kinachoitwa Prosperity Party. \n Uamuzi huo umekuja baada ya wanachama wa muungano huo kupiga kura kuunga mkono mabadiliko hayo. \n Mnamo Disemba 1, Waziri Mkuu alifanya sherehe katika mji mkuu kusheherekea kuzaliwa kwa chama kipya na kusema “Pia imeandaa programu iliyowazi na sheria ndogondogo na mpango wa miaka 10 utakaopeleka mafanikio ya Ethiopia,” vyombo vya habari vya taifa vimeripoti. \n Lakini uamuzi huo umezua ukosoaji. Chama cha Tigrayan Peoples Liberation Front (TPLF) kimekataa kushiriki kupiga kura kuunda chama kipya. \n Mwenyekiti wa TPLF na kaimu rais wa mkoa Debretsion Gebremichael amewaambia waandishi wa habari kwamba hatua hiyo “inadhoofisha mfumo wa muungano na inawanyang’anya wananchi uhuru wao wa kujitawala. Hatua hiyo ya kuunda muungano wa vyama haichatilia maanani hali iliyoko hivi sasa nchini.. ##
Baada ya watu 7 kuuawa Alhamisi katika eneo la Mbau, mjini Beni, Jamhuri ya Kidemokrasia ya Congo (DRC) wananchi wamepaza sauti wakiitaka serikali yao kuomba msaada. \n\nWabunge katika miji ya Beni na Butembo wanataka serikali ya Rais Felix Tshisekedi, kuomba msaada wa kimataifa kukabiliana na uhalifu. \n Hili linatokana na kuwepo kwa makundi ya uhalifu yanayoendelea kutekeleza mauaji hayo, Kivu kaskazini. \n Wabunge hao, pia wametoa wito kwa nchi zenye nguvu duniani kuwa mstari wa mbele katika kupambana na makundi ya waasi. \n Wamedai kuwa jeshi la Umoja wa Mataifa MONUSCO, limeshindwa kurejesha amani katika eneo hilo. \n Imetayarishwa na mwandishi wetu Austere Malivika, DRC.. ##
Msemaji wa Katibu Mkuu wa Umoja wa Mataifa Antonio Guterres anasema katibu mkuu “ameshtushwa sana na habari za kugunduliwa makaburi ya jumla katika siku za karibuni, mengi kati ya hayo katika mji wa Tarhouna” nchini Libya. \n\nTarhouna ilikuwa ngome ya muasi Jenerali Khalifa Haftar na vikosi vyake, lakini hivi karibuni ilikombolewa. \n Msemaji wa Guterres, Stephane Dujarric anasema mkuu wa UN ameamuru “uchunguzi wa kina na wa uwazi ufanyike, na waliotenda uhalifu huo kufikishwa mbele ya sheria. \n Guterres pia ametoa msaada wa UN, Dujarric anasema, “ kufukua makaburi hayo, kuwatambua waathirika, kuchunguza sababu za vifo vyao na kukabidhi miili hiyo kwa familia zao.” \n Philippe Nassif, mkurugenzi wa shirika la kutetea haki (Amnesty International) kwa Mashariki ya Kati na Afrika Kaskazini, ameliambia shirika la habari la Associate Press kuwa alitaka taasisi yake au UN “ kwenda Libya na kukusanya ushahidi juu ya kufanyika kwa jinai ya kivita na mauaji mengine … ili hatimaye mchakato ufanyike kutafuta haki kwa wale waliodhulumiwa. \n Tarhouna iko kilomita 65 kusini mashariki ya mji mkuu wa Libya, Tripoli.. ##
Polisi nchini Hong Kong walirusha mabomu ya machozi kwa waandamanaji ambao walikuwa wakikabiliana nao Jumatano wakati wamekusanyika nje ya jengo la makao makuu ya serikali wakipinga muswada wa kuwarudisha raia wa nchi nyingine wakajibu mashtaka nchini mwao. \n\nMaafisa waliokuwa wamevalia kofia za chuma na kubeba ngao walijipanga mitaani na kila mara walikuwa wakiwazuia waandamanaji hao, baadhi ya waandamanaji hao walikuwa wakiondoa vizuizi na kuwatupia vitu mbalimbali polisi. \n Mapema siku hiyo, serikali ilitangaza Baraza la Wawakilishi la nchi hiyo litaahirisha kikao kilichokuwa kimepangwa Jumatano ambapo wabunge walikuwa wamejiandaa kujadili hatua hiyo yenye utata ya kuwarudisha raia wanaotakiwa kujibu mashtaka nchini mwao. \n Muswada huo ukipitishwa utarahisishia serikali ya nchi hiyo kuwarudisha watu katika nchi ambazo hazina mkataba wa muda mrefu nao, kama vile upande wa bara wa taifa la China. \n Mamia ya biashara yalikuwa yameonyesha nia yao ya kusimamisha shughuli zao ili kuwaruhusu wafanyakazi kushiriki katika maandamano hayo. \n Tamko lililotolewa na Bunge limesema katika kikao cha Jumatano limepanga kukutana tarehe nyingine.  Mtendaji Mkuu wa Hong Kong Carrie Lam anaunga mkono muswada huo, na kupuuzia maandamano yaliyofanyika Jumapili na kuhudhuriwa na mamia ya maelfu ya raia. \n Hususan hali ya kurudishwa raia wa China nchini mwao kufunguliwa mashtaka, ambayo ina mfumo tofauti wa sheria, umeyashituwa makundi mbalimbali nchini Hongo Kong- kuanzia wafanyabiashara wa kimataifa mpaka makundi ya kisheria na vyama vinavyounga mkono harakati za demokrasia. \n Sheria hiyo inayopendekezwa pia imekosolewa na jumuiya za kimataifa, ikiwemo Marekani. China imeituhumu Marekani Jumanne kuwa inaingilia masuala ya ndani ya nchi hiyo.  Hong Kong, koloni la zamani la Uingereza, lilipewa haki ya kipekee kujitawala kwa miaka 50 baada ya kurejeshwa kwa utawala wa China mwaka 1997. Lakini wengi nchini Hong Kong wana wasiwasi kuwa China imeanza polepole kuminya haki hizo za kujitawala na kuendelea kulidhibiti. \n Maandamano hayo maarufu kama Umbrella Movement yalianzishwa mwaka 2014 ili kushinikiza uchaguzi wa moja kwa moja wa kiongozi wa ngazi ya juu baada ya China kusitisha ahadi ya iliyokuwa inawaruhusu raia wote kupiga kura mwaka 2017 nchini humo. \n Maandamano hayo yalimalizika bila ya kufikia makubaliano yeyote kutoka serikali ya Hong Kong.. ##
Kamati ya Usalama ya Baraza la Seneti, Marekani, imemwita mtoto mkubwa wa Rais Donald Trump kujibu maswali juu ya ushahidi aliotoa mwaka 2017 kwa jopo hilo ikiwa ni sehemu ya uchunguzi wa kubaini iwapo Russia iliingilia kati uchaguzi. \n\nKamati hiyo imerejea upya nia yake ya kuzungumza na mtoto wa Donald Trump baada ya wakili wa zamani wa rais, Michael Cohen, alipoiambia kamati ya Baraza la Wawakilishi mwezi Februari kwamba alikuwa amemwarifu mtoto huyo takriban mara 10 juu ya mpango wa ujenzi wa Jengo la Trump mjini Moscow. \n Trump Jr ameiambia Kamati ya Sheria ya Baraza la Seneti alipohojiwa mwaka 2017 kuwa alikuwa na "taarifa ya juu juu" kuhusu pendekezo la ujenzi huo. \n Kamati ya Usalama ya Baraza la Seneti imeendelea kufanya uchunguzi juu ya Russia kuingilia kati uchaguzi na mafungamano ya Trump na Russia kwa kipindi cha miaka miwili iliyopita.  Huu ni wito wa kwanza unaojulikana wa mwanafamilia wa karibu na Rais Trump na ni ishara mpya kuwa jopo la Baraza la Seneti linaendelea na uchunguzi wake juu ya Russia hata baada ya Mwendesha Mashtaka Maalum Robert Mueller kutoa ripoti juu ya uchunguzi huo.  Haijafahamika mara moja iwapo mtoto wa Trump ataheshimu wito huo.. ##
Milio ya bunduki inaendelea kusikika katika kambi kuu ya kijeshi ya Comoros baada ya polisi kumkamata mmoja wa wagombea kiti cha rais aliyeshindwa Swalihi Mohamed.. \n\nWachambuzi waliozungumza na Sauti ya Amerika wanasema milio ya bunduki katika kambi ya Kaandi inatokana na mgawanyiko uloanza kujitokeza katika jeshi la Comoros kutokana na jinsi uchaguzi ulivyofanyika na kumpatia ushindi Rais Azali Assoumani. \n Hali hiyo yote imetokea baada ya wanawake 18 kukamatwa Alhamisi mjini Moroni wakati wa maandamano makubwa yaliyofanywa na wanawake kupinga ushindi wa Rais Azali Assoumani katika uchaguzi ulofanyika Jumapili iliyopita. \n Wanawake hao walikuwa wanataka kuwasilisha ujumbe Mahakama Kuu kuonya kwamba hali ya kisiasa inatia wasiwasi mkubwa kutokana na jinsi serikali ilivyoandaa na kufanya uchaguzi wanaosema uligubikwa na kasoro na matatizo chungu nzima. \n Mandamano hayo yaliyoitishwa na umoja wa vyama vya wanawake Comoros, yalitawanywa na maafisa wa polisi kama yale yaliyofanyika siku za nyuma baada ya kufanyika uchaguzi. \n Katika tangazo lao wanawake wanaitaka mahakama kuu kufutilia mbali matokeo ya uchaguzi, ambayo yanatokana na hesabu za kura zilizofanyika kwa njia iliyokuwa haijafuata sheria. \n Imetayarishwa na Mwandishi wetu, Abdushakur Aboud, Washington, DC.. ##
Makamu wa Rais wa Kenya William Ruto amekanusha ripoti za upotevu wa Shilingi 21 bilioni katika mradi ya mabwawa ya Arror na Kimwarer huko kwenye Kaunti ya Elgeyo-Marakwet. \n\nAkiongea wakati wa uzinduzi wa ripoti ya hali ya Mahakama mjini Nairobi Alhamisi, Dr Ruto amesema matumizi ya shilingi 7 bilioni tu ndio yanayo dadisiwa. \n “Huenda ukawa umesikia kuwa serikali imepoteza kiasi cha Shilingi 21 bilioni huko Kimwarer na Arror ya mradi wa bwawa la maji, ambao ni uongo mtupu!” amesema akiwa Mahakama ya Juu. \n “Pesa zinazodadisiwa ni kiasi cha shilingi 7 bilioni na kwa kila shilingi iliyolipwa, tunadhamana ya benki. Hakuna fedha itakayo potea kwa sababu sisi ni serikali yenye kuwajibika.” \n Hata hivyo Makamu wa Rais Kenyatta hakutoa maelezo zaidi juu ya matumizi ambayo hayajatolewa ufafanuzi na juu ya madai ya kuwepo dhamana ya benki. \n Makamu huyo ameutaka umma kujizuia kutoa madai ya ufisadi yasiyokuwa na uthibitisho, akisema kuwa hakuna fedha yoyote iliyopotea. \n “Sio sawa kudai kuwa shilingi 9 bilioni zimepotea wakati mtu anafunguliwa mashtaka mahakamani kwa tuhuma za upotevu ea shilingo 100 milioni. Na hivyo Wakenya watauliza wakati huo zikowapi fedha nyingine shilingi 8.9 bilioni. Na tuwe wakweli,” amesema. \n Majibu yake yamekuja siku moja baada ya kashfa kujitokeza inayohusu kampuni inayoshirikiana na Mkuu wa Wafanyakazi Ikulu, Ken Osinde, na vigogo wengine kadhaa pia wanakabiliwa na kashfa hiyo. \n Osinde, balozi wa zamani nchini Ujerumani, Romania na Bulgaria, ameorodheshwa kama mkurugenzi wa kampuni ya Sanlam General Insurance Ltd, pamoja na Afisa Mtendaji Mkuu wa Telkom Kenya na mkurugenzi mkuu wa zamani wa Kenya Vision 2030 delivery Board Mugo Kibati na ardhi iliyokuwa inamilikiwa na waziri John Michuki. \n Imetayarishwa na Mwandishi wetu, Washington, DC.. ##
Mlipuko uliofuatiwa na milio ya risasi ulishuhudiwa katika hoteli ya Dusit katika eneo la Chiromo, mjini Nairobi, katika kile ambacho vyombo ya habari vya Kenya vinashuku kuwa ni shambulizi la kigaidi. \n\nMaafisa wa polisi waliendelea kuwasili katika eneo hilo kwenye barabara ya Riverside Drive. \n Polisi walisema kuwa watu kadhaa walijeruhiwa na walihudumiwa na maafisa wa Shirika la Msalaba Mwekundu wakisaidiana na watu wengine wa kujitolea. \n Baadhi ya majeruhi walipelekwa kwenye hospitali mbalimbali ambako wanaendelea kupokea matibabu. \n Tukio hilo la mwendo wa saa 3.15 alasiri, lilisababisha msongamano mkubwa kwenye barabara za eneo hilo. \n Jumba hilo, ambalo lina hoteli ya kifahari na afisi za kampuni mbalimbali, lilionekana kuzingirwa na maafisa wa kulinda usalama. \n Shirika la habari la Al-Jazeera liliripoti kwamba kundi la kigaidi la Boko Haram lilidai kuhusika katika shambulizi hilo. \n Haya yalitokea siku moja tu baada ya mahakama moja jijini Nairobi kuwapata na hatia watu watatu wanaotuhumiwa kupanga shambulizi la kigaidi katika jumba la kibiashara la West Gate miaka sita iliyopita na kumuachilia mshukiwa mmoja kile ilichokitaja kuwa kutokuwepo kwa ushahidi,  \n Punde tu baada ya shambulizi hilo la Jumanne, moshi, milio ya risasi na milipuko miwili ilisikika jioni katika jengo la Du sit Du 2 katika eneo la Riverside jijini Nairobi dakika chache kabla ya saa kumi jioni. \n Jumbe mbalimbali za usaidizi zilisambaa katika mitandao ya kijamii nchini Kenya yakiwa ni maandishi ya baadhi ya raia wa Kenya wanaotaka usaidizi kutoka jengo hilo ambalo lina mighahawa na afisi. \n Katika mapeperusho ya mbashara, runinga za Kenya zilionyesha yaliokuwa yakitukia pembeni mwa jengo hilo huku manusra wengi wakitolewa na vyombo vya usalama. Huku waokoaji wa shirika la msalamba mwekundu wakiwa mbioni kuwaondoa watu waliokwama katika jengo hilo. \n Moshi mzito mweusi uligeuza anga kutoka eneo la uegeshaji huku magari yakiteketea kwa moto na watu wengine wengi wakiondoka kwa haraka kutoka jengo hilo. \n Shambulizi hilo ambalo maafisa wa polisi wanakisia kuwa huenda likawa la kigaidi, na ishara zikionesha hivyo, linajiri katika maadhimisho ya miaka mitatu baada ya tukio la kigaidi la El Adde kwenye kambi ya wanajeshi wa Kenya nchini Somalia ambapo wanajeshi wengi wa Kenya waliuawa. \n Msemaji wa serikali ya Kenya Erick Kiraithe, ameiambia idhaa ya Kiswahili ya Sauti ya Amerika kuwa vyombo vya usalama vinaendelea kudhibiti mashambulizi ya aina yoyote. \n Inspekta mkuu wa polisi Joseph Boinnet, ameviambia vyombo vya habari kuwa vyombo vya usalama vinakisia kuwa shambulizi hilo ni la kigaidi. \n Aidha, Bw Boinnet ameeleza kuwa vyombo vya usalama kutoka vitengo tofauti tofauti vinaendelea kudhibiti mashambulizi zaidi huku uokoaji ukiendelea. \n Hata hivyo ametoa masikitiko yake kwa kuwepo majeraha ambayo ameeeleza idara husika itatoa taarifa kamili. \n Mpaka tukienda hewani, shughuli za uokoaji zinaendelea katika jumba hilo na japo sasa milio ya risasi imekoma kwa kipindi kingi, maafisa wa polisi wanaendelea kuongeza jitihada kuendeleza uokoaji. \n Mwaka 2013, wanamgambo wa Alshabaab walilivamia jengo la kibiashara la West Gate na kuwaua watu zaidi ya sitini na kuwajeruhi wengine zaidi. Vile vile 2015, wanamgambo hao walikivamia chuo kikuu cha Garissa mashariki ya Kenya na kuwaua wanafunzi zaidi ya mia moja. \n -Mwandishi wa Sauti ya Amerika, Kennedy Wandera, amechangia ripoti hii.. ##
Mamlaka ya idara ya wanyama pori nchini Kenya imesema Jumatatu miili ya watalii 6 waliofariki Jumapili kutokana na mafuriko katika hifadhi ya taifa ya Hell’s Gate imepatikana.  \n\nMtalii mmoja bado hajulikani alipo na shughuli za kumtafuta zinaendelea, imesema mamlaka ya wanyama pori Kenya - KWS. \n Watalii hao, raia 5 wa Kenya, mmoja wa kigeni na muongozaji wao walikumbwa na maji ya mvua walipokuwa wakiitembelea mbunga hiyo ya wanyama ya Hell’s gate. \n Siku ya Jumapili, mbuga hiyo ilifungwa kutokana na mvua kubwa iliyokuwa inanyesha. \n Shirika la habari la AFP linaripoti kuwa watu hao walikuwa miongoni mwa kundi la watu 12 waliokuwa wanazuru hifadhi ya Hells Gate, karibu kilomita 100 Kaskazini magharibi mwa Jiji kuu la Nairobi. \n Vyanzo vya habari Kenya vinaeleza manusra waliwajulisha maafisa wa hifadhi tukio hilo na juhudi za kuwatatufa watu hao zilianza. \n Imetayarishwa na Mwandishi wetu, Washington, DC.. ##
Ni Jumatano ya kukata na shoka ambapo kuna mengi ya kutegemea kutokea kwenye mechi ya mshindi wa tatu ndani ya uwanja wa soka wa Al Salaam, ambapo Nigeria na Tunisia watachuana dimbani hapo ifikapo saa tatu kamili jioni kwa majira ya Cairo nchini Misri. \n\nAsemavyo Leodger Tenga \n Wachambuzi wa soka wanasema mechi ya fainali kati ya Senegal na Algeria itakuwa ngumu sana kwa sababu Algeria na ubavu wake wote tangu mwaka 1990 inataka kulichukua kombe hili tena ikiwa ni mara ya pili endapo wataishinda Senegal. \n Na kwa upande wa timu ya taifa ya Senegal nayo inataka kuandika historia ya kunyakua kombe la AFCON mwaka 2019, na kuwekwa kwenye rekodi kama taifa bingwa barani Afrika japo watamkosa mchezaji wao muhimu kiungo wa kati Kalidou Koulibaly ambaye alipewa kadi mbili za njano katika mechi zilizopita ndani ya michuano hii. \n Idhaa ya kiswahili ya Sauti ya Amerika (VOA) imemnukuu Mjumbe wa kamati ya utendaji ya CAF Leodger Tenga kwenye mazungumzo aliyofanya na Mwanahabri wetu Sunday Shomari jijini Cairo – akisema “ Koulibaly ni mchezaji mzuri hata ukimuona uchezaji wake …. kwa hiyo mimi ningefurahi kumuona, kwa sababu nataka wachezaji wazuri kabisa duniani wawepo kwenye fainali”. \n Mshindi wa tatu \n Kwa upande wa mchezaji John Obi Mikel mechi hiyo ndio itakuwa ya mwisho, ambapo ataagwa kiuchezaji, kwani ndio anastaafu kuchezea timu yake ya taifa ya Nigeria. \n Mechi ya fainali \n Kiwanja cha soka cha kimataifa cha Cairo ndani ya wiki hii kinahodhi mechi ya mwisho ya michuano ya AFCON 2019 ambayo ni mchezo wa fainali kati ya Senegal na Algeria ijumaa tarehe 19 Julai. \n Mpaka muda huu vyombo vya usalama vimeshajipanga kiulinzi zaidi na mashabiki wa pande zote mbili nao wako tayari kufurika uwanjani. \n Maandalizi \n Hii ni ishara ya kuwepo maandalizi ya mchezo huo dimbani kama ilivyokuwa katika siku ya ufunguzi wa michuano hii ya AFCON 2019 tarehe 21 June au shamra shamra zake zikawa zaidi kuliko siku hiyo ya ufunguzi kutokana na kishindo cha fainali. \n Imetayarishwa na mwandishi wetu, Cairo, Misri. ##
Mwenyekiti wa kamati ndogo ya Mambo ya Nje katika Baraza la Wawakilishi Karen Bass (Mdemokrat wa California) amewasilisha azimio linalozitaka serikali za Afrika kulinda na kuhamasisha haki za kibindamu kupitia uhuru wa intaneti na kuwaunganisha kidijitali raia wa nchi zote za Afrika. \n\n“Kuzuia au kuminya haki ya kushiriki katika mitandao ya jamii inavunja haki za uhuru wa kujieleza, inapunguza fursa za kiuchumi, na kukandamiza ushiriki wa kisiasa,” amesema Mwakilishi Bass. \n “Serikali nyingi za nchi za Kiafrika zimeendelea kueleza kuwa maudhui yaliyoko katika intaneti ni ‘habari feki’ ikiwa ni msingi wa kuzuia habari kusambaa wakati wa matukio ya maafa, mashambulizi ya kigaidi na taharuki za kijamii. \n Serikali za Kiafrika pia zimekuwa zikiwabughudi na kuwaweka kizuizini waandishi, watoa taarifa, mabloga na wafanyakazi wa vyombo vya habari wakati wakitekeleza wajibu wao katika kusambaza habari kwa wananchi. \n Mwakilishi huyo amesema mara nyingi fursa za kutumia intaneti zinabanwa wakati wa uchaguzi wa kisiasa, maandamano na upingaji wa namna yoyote. \n Hizi hasa ni nyakati ambazo kuweza kupata habari, uhuru wa habari na ushiriki wa kisiasa ni muhimu katika mchakato wa kidemokrasia na utawala wa kisheria. \n Ameongeza kuwa :"Lazima tulaani matumizi ya intaneti kama ni chombo cha ukandamizaji dhidi ya jamii na kuzitaka serikali kushirikiana na jumuia za kiraia na vyombo vya habari kuhakikisha utamaduni thabiti ambao raia wote wanapata habari bila ya kizuizi chochote." \n Azimio hili linalaani vizuizi au hujuma dhidi ya intaneti kupitia njia au hali yoyote, ikiwemo kuzimwa kwa intaneti kikamilifu, “kuharibu mifumo ya intaneti, kudhibiti njia za matangazo, kutoza kodi kubwa, na kuzuia huduma na vifanyia kazi. \n Pia imeonya dhidi ya matumizi ya teknolojia kutoka nchi nyingine zinazotumia mashambulizi ya kimitandao kwa ajili ya udukuzi na udhibiti, kuingilia faragha na kujasusi dhidi ya washindani wao.. ##
Mahakama moja nchini Tanzania Jumatano imeakhirisha kwa mara ya nane kesi inayomhusu mwandishi wa habari maarufu, Erick Kabendera ambaye alikamatwa mwezi Julai 2019. Mawakili wake na kundi la kutetea haki wanasema kesi inayomkabili Kabendera ina ushawishi wa kisiasa. \n\nPolisi walimkamata mwandishi Kabendera jijini Dar es Salaam kwa shutuma za uhalifu wa kupanga, kushindwa kulipa kodi na utakatishaji fedha. Mawakili wake wamekana mashtaka yote. \n Kesi yake bado haijaanza. Kila anapofikishwa mahakamani tangu mwezi Agosti, upande wa waendesha mashtaka wamekuwa wakiiambia mahakama kwamba uchunguzi wao haujakamilika. \n Mwezi uliopita, wakili wa Kabendera, Jebra Kambole ameiambia mahakama kwamba alikuwa akijaribu kufikia muafaka na upande wa mashtaka. Jumatano, Kambole aliiambia mahakama kwamba utaratibu huo bado haujafikia mwisho. \n Makundi ya kutetea haki yanasema uhuru wa habari umeminywa sana tangu Rais John Magufuli alipochukuwa madaraka mwaka 2015. Chini ya utawala wake serikali imefunga magazeti kadhaa na tovuti pamoja na kuwakamata viongozi wa upinzani na kuweka masharti kwa mikutano ya kisiasa. \n Serikali inapinga vikali ukosoaji kwamba inakandamiza vyombo vya habari.. ##
Rais Uhuru Kenyatta wa Kenya amezindua mpango wa kuchochea uchumi wenye thamani ya Shilingi bilioni 53.7 za Kenya. \n\nFedha hizo zitatumika kusaidia biashara na raia kuendeleza shughuli za uzalishaji kufuatia athari za janga la virusi vya corona kwenye uchumi wa nchi hiyo. \n Katika hotuba yake, rais Kenyatta amesema pesa hizo zitatolewa katika sekta muhimu kama vile miundo mbinu, elimu, biashara ndogo ndogo na za wastani, afya, kilimo, utalii, mazingira na viwanda. \n Ameongeza kuwa Kenya haiwezi kuendelea kuwa chini ya masharti ya kufunga shughuli zote na amri ya kutotoka nje usiku milele. \n Matamshi yake yanashabihiana na yale ya wakazi wengi katika maeneo yaliyoathiriwa wanaochukulia kwamba serikali haikutilia maanani shughuli zao za kiuchumi au kuwapatia njia mbadala ya kukidhi maisha yao. \n Baadhi ya watu wametaka amri hiyo ya kutotoka usiku iangliwe upya na kusema ianze saa tatu usiku badala ya saa moja usiku. \n Amesema serikali imeendelea kutoa shilingi milioni 250 kila wiki kusaidia familia zenye matatizo ambazo zimeathiriwa na virusi na mafuriko katika maeneo mbalimbali nchini. \n “Janga hilo limekuwa na athari hasi kwa uchumi wa Kenya ambapo watu wengi wamevuliwa ubinadamu wao na kuathiriwa vipato vyao, hadi kufikia hali ya kushindwa kuzipatia familia zao chakula na kulipa kodi.” Amasema Kenyatta \n Rais Uhuru amesema serikali imechagua kuwapelekea familia hizo zilizoathiriwa fedha kutokana na kupotea kwa zaidi ya nusu ya msaada waliokuwa wamepeleka kwa familia zilizofikiwa na majanga, huko siku za nyuma. \n Mchakato huu, umesaidia kuwadhibiti watu wa kati na matapeli ambao walikuwa wanatawalia sekta hii ya misaada,” Rais Uhuru. \n Jambo la pili, serikali imeweza kufufua uchumi wa maeneo kupitia fedha zilizopelekwa kwa familia hizo ambazo ni kiwango cha shilingi milioni 250 kila wiki. \n “Fedha zikiwa mikononi mwa familia zinarejesha ubindamu wao kwani huwapa uwezo watu wa kufanya maamuzi ya kiuchumi katika hali zao na siyo kusubiri kupanga foleni wakisubiri vyakula vya msaada – Hii inatusaidia kujenga uchumi kutoka chini kwenda juu,” amesema Rais Kenyatta.. ##
Mgombea wa upinzani nchini Jamhuri ya Kidemokrasia ya Congo (DRC) Martin Fayulu, Jumapili, amewataka wafuasi wake kuandaa maandamano kupinga matokeo ya uchaguzi wa urais baada ya Mahakama ya Katiba kukataa shauri lake la kukataa matokeo hayo. \n\nMgombea wa upinzani Felix Tshisekedi tayari Jumamosi alitangazwa kuwa mshindi wa uchaguzi wa Disemba 30, 2018. \n Vyanzo vya habari nchini DRC vinaendelea kuripoti kuwa Fayulu anaendelea kudai kuwa Tshisekedi alifanya makubaliano ya kuunda serikali ya pamoja na rais anaye ondoka madarakano Joseph Kabila. \n Lakini timu ya uchaguzi ya Tshisekedi inakanusha hilo. \n Wafuasi wa Tshisekedi walijitokeza katika mitaa ya Kinshasa baada ya uamuzi wa Mahakama mapema majira ya asubuhi Jumapili kusheherekea ushindi wao.. ##
Rais Nyusi alisema katika muhula wake wa pili madarakani atakuwa na jukumu la kuangalia uzalishaji gesi ya asili unaoongozwa na makampuni makubwa kama vile Exxon na Total, kupambana na uasi na kutekeleza mkataba wa amani uliotiwa saini hivi karibuni \n\nTume ya uchaguzi nchini msumbiji-CNE imesema Rais wa Msumbiji aliyepo madarakani Philipe Nyusi ameshinda uchaguzi kwa asilimia 73 ya kura katika uchaguzi wa urais na kuchukua ushindi mkubwa huku vyama vya upinzani vinasema uchaguzi uligubikwa na wizi wa kura pamoja na ghasia. \n Mgombea wa chama kikuu cha upinzani, Ossufo Momade na pia mwanachama wa zamani wa kundi la waasi la Renamo ameshikilia nafasi ya pili kwa kupata asilimia 21.88 ya kura, alisema mwenyekiti wa tume ya uchaguzi nchini humo Abdul Carimo kwenye mkutano wa Jumapili na waandishi wa habari. \n Rais Nyusi kutoka chama tawala cha Frelimo alisema katika muhula wake wa pili madarakani kwa miaka mitano atakuwa na jukumu kubwa kuangalia uzalishaji gesi ya asili unaoongozwa na makampuni makubwa ya mafuta kama vile Exxon Mobil Corp na Total, kupambana na uasi wenye itikadi kali ya ki-Islam na kutekeleza mkataba wa Amani uliotiwa saini miezi miwili iliyopita.. ##
Mlipuko wa bomu la kujitoa muhanga katika eneo la kati la Somalia limeua watu watano akiwemo gavana wa mkoa huo Jumapili, maafisa wameiambia Sauti ya Amerika (VOA).  \n\nGavana huyo wa uongozi wa Puntland mkoa wa Mudug Ahmed Muse Nur, kaka yake na walinzi wake wawili waliuawa baada ya mtu aliyejitoa muhanga akiendesha gari aina ya Toyota Noah kuigonga gari yao katika mji wa Galkayo, kilomita 600 kaskazini ya Mogadishu. \n Raia aliyekuwa pembeni ya barabara pia aliuawa. Mtu aliyejitoa muhanga alipoteza maisha, maafisa wamesema. Watu wengine 4 walijeruhiwa akiwemo dereva wa gavana. \n Meya Sahid Mohamud Ali ameiambia VOA kuwa gavana huyo alikufa papo hapo pamoja na walinzi wake na kaka yake. \n “Gari iliogonga gari ya gavana ilikuwa imejaa vilipuzi kwa ajili ya kujitoa muhanga,” Ali amesema. \n Nur alikuwa ameteuliwa katika nafasi ya ugavana Mei, 2019. Siku za nyuma aliwahi kutumikia wadhifa wa naibu gavana na alikuwa akijulikana kwa uzoefu wake wa siasa za eneo. \n Kikundi cha al-Shabaab kimedai kuhusika na mlipuko huo. \n Nur ni gavana wa pili kutoka utawala wa Puntland kuuawa katika shambulizi la bomu la kujitoa muhanga katika kipindi cha miezi miwili. Mnamo Machi 29, gavana wa mkoa wa Nugal Abdisalam Hassan Hersi aliuawa kutokana na majeraha yaliyotokana na shambulizi la bomu la kujitoa muhanga katika mji wa Garowe.. ##
Kiongozi wa Kanisa Katoliki duniani Papa Francis anaongoza mkutano wa kihistoria, Vatican, Alhamisi, unaojadili jinsi ya kukabiliana na manyanyaso ya ngono dhidi ya watoto yaliyodumu kwa miongo kadhaa. \n\nKatika siku ya kwanza ya mkutano huo wa siku nne Francis amewaambia viongozi wa Kanisa Katoliki kwamba Waumini wao “wanaangalia na kusubiri” viongozi hao wachukue “hatua madhubuti na zenye kujitosheleza” kukabiliana na unyanyasaji wa kingono na sio tu kulaani vitendo hivyo vya manyanyaso ya ngono kiholela vilivyofanywa na wachungaji hao. \n Kashfa ya manyanyaso ya ngono yanayo wahusisha viongozi wa Kanisa Katoliki, limeleta mtikisiko mkubwa katika kanisa hilo kote duniani. \n Papa amesisitiza kuwa waliohudhuria mkutano huo “wasikilize kilio cha waumini ambao wanataka haki itendeke.” \n Mkutano huo unakusudia kuwaelimisha viongozi wa kanisa namna ya kukabiliana na tuhuma za manyanyaso ya ngono na kuwafariji waathirika, pamoja na kuzuia vitendo kama hivyo kutokea siku za usoni. \n Kashfa hiyo imeligubika Kanisa dunia nzima kwa miongo mitatu, na kuwepo ripoti mbalimbali zinazoeleza kuwa maafisa wa ngazi ya juu wa kanisa walikuwa wakiwalinda viongozi waliokuwa wakituhumiwa kuwaharibu watoto. \n Papa Francis yeye mwenyewe anakosolewa kwa kushindwa kusimamia ipasavyo kesi ya manyanyaso ya ngono iliyowahusisha viongozi wa dini huko Chile mwaka 2018, kwa madai kuwa kanisa lilificha matendo yao hayo. \n Imetayarishwa na mwandishi wetu, Washington, DC. ##
Idadi ya wagonjwa wa Covid-19 duniani imezidi million 3.9, kufikia Ijumaa na zaidi ya yatu 270,000 wamefariki huku wagonjwa million1.35 walipona, kulingana na ukurasa wa tovuti wa WorldOMeter. \n\nMarekani bado inashika bendera kwa idadi kubwa ya yatu walioambukizwa kuliko mataifa mengine baada ya maambukizo kupindukia million 1.29 na watu 76, 942 wamefariki. \n Afrika Mashariki \n DRC \n Katika kanda ya Afrika Mashariki na maziwa makuu, DRC bado inaongoza kwa idadi kubwa ya yatu waloambukizwa ikiwa wamefikia 897 baada ya yatu wengine 34 kuripotiwa jana. Wagonjwa 119 walipona, imesema ripoti ya kitengo cha kitaifa cha kupambana na COVID-19. \n Rwanda \n Katika nchi jirani ya Rwanda, wizara ya afya imethibitisha Alhamisi kwamba watu watatu wengine wameambukizwa na kufanya idadi ya walioambukizwa kufikia 271. Wagonjwa 133 walipona. Rwanda haijaripoti kifo chochote hadi sasa. \n Kufuatia taarifa hizo serikali ya Rwanda inapanga kutumia maabara ya kupima virus vya HIV ili kufanya vipimo zaidi vya virus vya COVID-19. Kitengo cha kupima magonjwa ya kuambukiza, Rwanda Biomedical Center kinasema hivi sasa kinawapima kiasi cha watu 1000 kwa siku, na lengo ni kupima watu wengi zaidi. \n Zanzibar \n Huko Zanzibar, waziri wa Afya Rashid Mohamed ametka tarifa onayoeleza kwamba kuna wagonjwa wngie 29 waloambukizwa na hivyo kufanya idadi ya jumla kisiwani humo kufikia 134. Na idadi ya wagonjwa nchini Tanzania sasa imefikia 509. \n Uganda \n Uganda imeripoti mtu mimosa tu kuambukizwa Ijuma na kufikisha idadi ya wagonjwa kua 101. Wizara ya afya ya Uganda inasema mtu huyo aliyeambukizwa virusi vya corona ni dereva wa lori kutoka Tanzania. \n Kenya \n Kenya hadi tulipoanda ripoti hii ilikua na wagonjwa 607 wa covid 19 baada ya yatu wengine 25 kupatikana na ugonjwa huo siku ya Alhamisi. \n Somalia \n Somalia ndio inaonekana kukabiloiwa na changamoto zaidi kutokana na ugonjwa wa corona, kwa sabbat ya watu kutoheshimu amri ya kukaa nyumbani iliyotolewa na serekali kuu, kulingana na uchunguzi uliofanywa na gazeti la the East Africa. Kufikia Ijumaa idadi ya watu waloambukizwa nchini humo imefikia 928 baada ya kuripotiwa wagonjwa 55 mnamo siku moja hapo Ijuma. \n The East African linasema watu wanaendelea kwenda miskitini kwa wingi, hasa wakati wa sala ya tarawehe wakati huu wa mwezi mtukufu wa Ramadhan. \n Ulaya \n Kwa épande wa Ulaya, Hispania, Italia, Uingereza, Ujerumani, Ufaransa, Uholanzi, na Sweden hazikuripoti maambukizo mapya kwa siku ya pili mfululizo Ijuma. Ubelgiji ndio inaendelea kukumbwa na maambukizi ambapo watu 591 wameambukizwa kwa siku moja na watu 106 kufariki siku hiyo.  \n Amerika Kusini \n Huko Amerika kusini, Mexico imeripoti watu 1,982 waloambukizwa kwa siku moja na watu 257 kufaraiki siku hiyo. Imetayarishwa na. ##
Rais wa Marekani Donald Trump ameungana na Waziri Mkuu wa Uingereza Theresa May, Waziri Mkuu wa Canada Justin Trudeau, Chansela wa Ujerumani Angela Merkel na viongozi wengine Jumanne kuadhimisha siku ya kumbukumbu ya ukombozi wa Ulaya. \n\nUkombozi huo ulipatikana baada ya majeshi ya Ubaguzi ya Ujerumani ya Nazi kushindwa. \n Sherehe hizo zilifanyika katika jiji la Portsmouth lilioko Kusini mwa Uingereza. \n Sherehe hizo ziliadhimishwa kwa maonyesho mbalimbali ikiwemo muziki, simulizi za kihistoria, ambapo Trump alisoma maombi ambayo aliyasoma Rais wa zamani wa Marekani Franklin Roosevelt katika matangazo ya radio baada ya uvamizi wa majeshi ya Nazi mwaka 1944. \n Ofisi ya May imetoa tamko kuainisha “ushirikiano wa kimataifa wa kihistoria “ uliyoshiriki katika kupeleka vikosi vya majeshi ya ardhini yaliyowasili eneo lote la eneo la English Channel huko Normandy, Ufaransa wakati majeshi ya ushirika yakifanya juhudi ya kulishinda jeshi la Nazi la Ujerumani. \n “Wakati tukiungana kuwaenzi wale kwa ushujaa wao mkubwa na kujitoa muhanga katika maeneo ya pwani ya Normandy waliweza kubadilisha hatma ya Vita vya Pili vya Dunia, tutaendelea kuahidi kuwa hatutasahau wajibu wetu tulionao kwao,” May amesema. \n “Mshikamano wao na azma yao katika kulinda uhuru wetu utaendelea kuwa ni somo kwetu sote.” \n Malkia wa Uingereza Elizbeth alishiriki katika maadhimisho hayo ya kumbukumbu hiyo, ikiwemo ziara ya eneo waliozikwa mashujaa hao akifuatana na wapiganaji wa zamani na Trump. \n Imetayarishwa na mwandishi wetu, Washington, DC.. ##
Baraza la Wawakilishi la Bunge la Marekani litapiga kura hii leo kupitisha azimio litakalozuia uwezo wa Rais Donald Trump kuanzisha vita na Iran. \n\nSpika wa baraza hilo linalodhibitiwa na Wademokrats Nancy Pelosi anasema wanachukuwa hatua hiyo kwa sababu uamuzi wa Rais Trump kuruhusu ndege isiyo na rubani kumshambulia na kumuua afisa wa juu wa Iran Jenerali Qasem Solemani wiki iliyopita ulifanyika bila ya kulishirikisha bunge. \n Azimo hilo linatarajiwa kuidhinishwa kwa urahisi na baraza la wawakilishi lakini itakuwa vigumu kukubaliwa katika baraza la Seneti linalodhibitiwa na Warepublican. \n Wakati huo huo wabunge wengi hawajaridhika na maelezo ya maafisa wa White House juu ya sababu walizotoa, jana kuhusu kwa nini Trump alichukua uamuzi huo. \n Seneta Mrepublican Mike Lee ni moja wapo wa wabunge walohudhuria kikao maalum pamoja na maafisa wa white house.  \n Mike Lee Seneta Mrepublican amesema : "Si jambo linalokubalika kwa maafisakutoka utawala, sijali ikiwa ni kutoka CIA, au wizara ya ulinzi au kwengineko kuja na kutuambia hatuwezi kujadili na kuzungumzia umuhimu wa hatua ya kijeshi dhidi ya Iran. Hiyo haiambatani na maadili ya kimarekani. Inakwenda kinyume cha katika na ni makosa." \n Hii leo vile vile baraza la usalama la Umoja wa Mataifa linakutana kujadili mvurtano kati ya Marekani na Iran, huku juhudi za kidiplomasia zikiendelea huko Mashariki ya Kati na Umoja wa Ulaya ili kutafuta suluhisho la kidiplomasia kwa mzozo huu. \n Kwa upande waka Papa Francis akitoa hotuba yake ya kila mwaka juu ya hali ya dunia amezihimiza Marekani na Iran kuepusha uwezekano wa kutokea vita vikubwa huko Mashariki ya Kati na kufuata njia ya majadiliano. \n Papa Fransis amesema : "Kwa hivyo kwa mara nyingine ninatoa wito kwa pande zote zinazohusika kuepusha kuzidisha ugomvi na kuendelea na juhudi zamazunguzo, kustahmiliana na kuheshimu sheria za kimataifda.. ##
Korea Kaskazini inajiandaa kwa mkutano wa pili kati ya kiongozi wa taifa hilo Kim Jong Un na Rais wa Marekani Donald Trump. \n\nShirika la habari la serikali ya Korea Kaskazni linasema Kim anatarajia kushirikiana na Trump kwa nia njema ili kuweza kufikia malengo ya kila nchi hiyo.  \n Ahadi hiyo ya Kim inatokana na ziara ya makamu mwenyekiti wa chama tawala huko Korea Kaskazini Kim Yong Chol mjini Washington, ikiwa ni hatua ya maandalizi ya mkutano huo.  \n Trump anataka ahadi thabiti kutoka Korea Kaskazini kuachana na silaha za nyuklia wakati Kim akiitaka jumuiya ya kimataifa kufuta vikwazo kwa nchi yake ili aweze kufanya kazi katika juhudi za kuinua uchumi wa nchi hiyo.. ##
Serikali ya Marekani inatarajia kutangaza katazo pana zaidi la viza za kuingia nchini humo, afisa wa serikali ya Marekani amesema, hatua ambayo itawaathiri maelfu ya wahamiaji na kuanzisha upya mjadala iwapo sera hiyo inawabagua Waislamu. \n\nKwa mujibu wa shirika la habari la Uingereza, Reuters, Marekani itasitisha kutoa viza ambazo zinaweza kupelekea mtu kupata ukazi wa kudumu Marekani kwa raia wa Eriteria, Kyrgyzstan, Myanmar na Nigeria, kaimu Waziri wa Mambo ya Ndani wa Marekani, Chad Wolf, amesema wakati akiongea na waandishi wa habari Ijumaa. \n Serikali ya Marekani pia itaacha kutoa “visa zinazotolewa kwa mataifa tofauti” kwa wananchi wa Sudan na Tanzania, Wolf amesema. \n Visa hizo – ambazo Trump amezikosoa siku za nyuma – zinapatikana kwa bahati nasibu kwa waombaji kutoka nchi zenye idadi ndogo ya wahamiaji walioko Marekani. \n Viza za uhamiaji zinazokusudiwa kusitishwa ni tofauti na zile zisizo kuwa za uhamiaji ambazo zinatolewa kwa wanaofanya ziara Marekani, ambazo hazitoathiriwa na katazo hili, Wolf amesema. \n Wolf amesema nchi hizo sita zimeshindwa kukidhi viwango vya kubadilishana taarifa na masuala ya kiuslama, iliyopelekea umuhimu wa katazo hili jipya. \n Matatizo yaliyoelezwa na Wolf ni kati ya teknolojia inayotumika ya pasipoti za kusafiria na kushindwa kwa nchi hizo kubadilishana taarifa juu ya washukiwa wa ugaidi na wahalifu. \n Katazo la awali la kusafiri – lililotolewa wakati Trump yuko katika wiki yake ya kwanza madarakani Januari 2017 – lilikuwa ni katazo lililohusisha takriban wahamiaji wote na wasafiri kutoka nchi saba zenye Waislamu waliowengi. Sera hiyo ilirekebishwa wakati mahakama ikiipinga, lakini Mahakama ya Juu ya Marekani hatimaye iliwafiki na kuipitisha Juni 2018. \n Katazo hilo lilioko linahusisha nchi zenye Waislamu waliowengi ambazo ni Iran, Libya Somalia, Syria and Yemen. North Korea na Venezuela ambazo zinakabiliwa na katazo la viza, lakini hatua hizo huwaathiri wasafiri wachache ukilinganisha na wale wanaoruhusiwa kuingia Marekani.. ##
Hollywood ni mojawapo ya biashara kubwa ya filamu hapa Marekani ambayo siyo rahisi kwa msanii yoyote kutambuliwa au kujiunga nayo na hasa inapohusu mwanamke ambaye tena ni Muislamu. \n\nBasi hivi sasa kuna mtengeneza filamu mmoja aliyebahatika kutambuliwa na  Hollywood na pia kukubalika kwenye jamii.  \n Mkurugenzi na mwandishi filamu Lena Khan, mara moja unagundua kuwa halingani na wenzake wakurugenzi wa Hollywood. Anasema hiyo ni changamoto kubwa.  \n "Ni vigumu sana kuwa mtengeneza filamu mwanamke ndani ya Hollywood. Hiyo ndio ukweli wa mambo. Nafikiri wanahisi kana kwamba hauna uwezo wa kutosha au huwezi kusimamia utengenezaji filamu au wala hawatampa nafasi Muislamu. Nafikiri wanaendelea kutafakari kuhusu hilo," amesema Khan.  \n Khan ni mtoto wa mhamiaji kutoka India. Akiwa bado shuleni, alitafakari kuhusu nyanja mbali mbali kabla kuamua kujitosa kwenye uwanja wa filamu  jambo lililosababisha kukosolewa hasa miongoni mwa jamii yake Wasia.  \n Khan afafanua : "Wakati niliopanza, watu wengi kutoka jamii yangu Asia kusini walihoji ni kwa nini nilichaguwa taaluma hiyo isiyo na maana." \n Licha ya hilo Khan hakuvunjika moyo aliendelea kutafuta ufadhili wa filamu yake kwa jina la Tiger Hunter. Khan anasema kuwa mada ya filamu hiyo kimataifa pamoja na muda muafaka wa kutolewa filamu ilisaidia kupata kwa mafanikio.  \n "Marufuku dhidi ya waislamu kuingia Marekani ilitokea wakati  filamu ilikuwa inatolewa. Hiyo haikuwa imepangwa iwe hivyo. Haikuwa hatua nzuri lakini ilifaa sana wakati huo," alieleza Khan. \n Filamu ya Tiger Hunter ilifunguwa milango kwake Khan ambaye anasema kuwa ataendelea kufanya utafiti wake ndani ya Hollywood kwa wakati wake ili kuendeleza taaluma ya kuandika na kusimamia utengenezaji filamu.  \n Imetayarishwa na Mwandishi wetu, Harrison Kamu, Washington, DC.. ##
Serikali ya Kenya inamiliki asilimia 48.9 ya hisa za shirika hilo ambalo limekuwa likipata hasara kila mwaka wa kifedha. Wabunge hata hivyo wametofautiana kuhusu jinsi ya kulipa madeni ya KQ, baadhi wakisema wananchi walipa kodi hawastahili kugharamia makosa ya usimamizi yaliyofanywa na watu binafsi \n\nMchakato wa kulitaifisha shirika la ndege la Kenya airways (KQ), umeanza rasmi, baada ya bunge la nchi hiyo kupitisha kwa pamoja ripoti ya kamati ya uchukuzi inayotaka serikali kusimamia shirika hilo. \n Kupitishwa kwa ripoti hiyo kuna maana kwamba serikali ya Kenya italazimika kulipa madeni yote ya shirika la ndege la Kenya airways kabla ya kutaifishwa. \n Hatua ya kulitaifisha shirika la ndege la Kenya airways, inachukuliwa ili kulinusuru na madeni yanayoendelea kuongezeka. \n Serikali ya Kenya inamiliki asilimia 48.9 ya hisa za shirika la Kenya airways, ambalo limekuwa likipata hasara kila mwaka wa kifedha. \n Shirika la Air france - KLM, linamiliki asilimia 7.8 ya hisa za shirika hilo la ndege. Asilimia 38.1 ya hisa inamilikiwa na kampuni zinazoikopesha Kenya airways. \n Juhudi za kuinusuru KQ \n Kenya Airways ilipendekeza kusimamia uwanja wa ndege wa kimataifa wa Jomo Kenyatta kwa muda wa miaka 30, ili kuimarisha mapato yake, baada ya kupata hasara ya dola bilioni 2 mwaka 2017, mpango uliokataliwa na kamati ya bunge kuhusu uchukuzi. \n Kamati ya bunge badala yake ilipendekeza kwamba shirika hilo litaifishwe, katika ripoti iliyowasilishwa bungeni June 18. \n Wabunge hata hivyo wametofautiana kuhusu jinsi ya kulipa madeni ya KQ, baadhi wakisema wananchi walipa kodi hawastahili kugharamia makosa ya usimamizi yaliyofanywa na watu binafsi, na kutaka wamiliki wa sasa wa hisa za shirika hilo kugharamia hasara. Baadaye wamekubaliana kwamba serikali itabeba mzigo wa kulipa madeni yote. \n Mapendekezo mapya \n Kupitishwa kwa ripoti hiyo ni hatua inayotoa fursa ya kuanza kwa mchakato wa kuangazia maslahi ya wafanyakazi wa KQ ikiwemo kusawazisha kiwango chao cha mishahara na majukumu yao jinsi ilivyopendekezwa katika ripoti. \n Kenya Airways, litapata msamaha wa kulipa kodi kwa muda maalum ili kuiwezesha kutekeleza shughuli zake bila matatizo ya kifedha. \n Ripoti pia inapendekeza kwamba mamlaka ya safari za anga KAA, Uwanja wa ndege wa kimataifa wa Jomo Kenyatta JKIA na shirika la ndege la KQ, viwekwe chini ya usimamizi mmoja. \n Majibu ya wasimamizi wa KQ \n Mwenyekiti wa shirika hilo Michael Joseph, katika mahojiano na shirika la habari la Reuters amesema hatua ya bunge ya kupitisha ripoti hiyo kuwa habari nzuri sana. \n “utaifishaji ni muhimu sana ili tuweze kushindana kwa kiwango sawa. Sio tu tunachotaka, bali ni kitu tunachohitaji”, amesema Michael Joseph. \n Amesema shirika la ndege la Ethiopia limefanikiwa pakubwa kwa sababu linasimamiwa na serikali. \n Wasimamizi wa shirika la ndege la Air France –KLM, hawakuweza kupatikana wakati wa kutayarisha ripoti hii. \n Katibu katika wizara ya uchukuzi ya Kenya Esther Koimett, amesema serikali sasa itaunda mpango wa utekelezaji.. ##
Mwenyekiti wa Chama cha Demokrasia na Maendeleo (Chadema), Freeman Mbowe na Mbunge wa Chadema Tarime Mjini, Ester Matiko wataendelea kukaa rumande hadi rufaa ya kupinga dhamana iliyokatwa na upande wa mashtaka itakapoanza kusikilizwa katika Mahakama ya Rufaa Februari 18, 2019. \n\nMbowe na Matiko walifutiwa dhamana zao Novemba 23, 2018 na Hakimu Mkazi Mkuu, Wilbard Mashauri baada ya kukiuka masharti ya dhamana. \n Washtakiwa wengine katika kesi hiyo ni mbunge wa Iringa Mjini, Mchungaji Peter Msigwa; mbunge wa Kibamba, John Mnyika; katibu mkuu wa Chadema, Dk Vincent Mashinji;mbunge wa Bunda, Ester Bulaya. \n Wengine ni naibu makatibu wakuu Salum Mwalimu (Zanzibar) na John Mnyika (Bara); mbunge wa Tarime Vijijini, John Heche na Mbunge wa Kawe, Halima Mdee. \n Kwa pamoja wanakabiliwa na mashtaka 13, ikiwemo kula njama, kufanya mkusanyiko wenye ghasia, kuhamasisha hisia za chuki, kushawishi hali ya kutoridhika, uchochezi na kushawishi utendaji wa kosa la jinai kati ya Februari Mosi na 16, 2018 jijini Dar es Salaam. \n Upande wa Jamhuri ukiongozwa na Wakili wa serikali Wankyo Simon ulidai kuwa kesi hiyo imepangwa kwa ajili ya kutajwa na kwamba wanasubiri rufani iliyopo Mahakama ya Rufaa. \n Hakimu Mhina alisema kwa sababu kesi hiyo imepangwa kutajwa mahakamani hapo, washtakiwa waliopo nje kwa dhamana wataendelea na dhamana na Mbowe na Mbunge wa Tarime Mjini, Esther Matiko wataendelea kukaa ndani hadi uamuzi wa rufani utakapotolewa.. ##
Waziri wa Katiba na Sheria wa Tanzania Dkt Augustine Mahiga aliaga dunia Ijumaa akiwa nyumbani kwake Dodoma, kwa mujibu wa taarifa iliyotolewa na Kurugenzi ya Mawasililiano ya Ikulu. \n\nMahiga alikuwa na umri wa miaka 74. \n "Mhe. Balozi Mahiga ameugua ghafla akiwa nyumbani kwake jijini Dopdoma na amefikishwa hospitali akiwa tayari amefariki dunia," ilieleza taarifa ya ikulu. \n Katika salamu zake za rambirambi, Rais John Magufuli alimtaja Mahiga kama afisa mchapakazi na mwenye unyenyekevu. \n "Pamoja na umri wake mkubwa na uzoefu wa kushika madaraka katika nyadhifa mbalimbali za kitaifa na kimataifa, Marehemu Balozi Mahiga alikuwa mnyenyekevu na mtiifu kwa kila jukumu nililomtuma," alisema Magufuli kupitia taarifa hiyo. \n Mahiga, ambaye pia alihudumu kama Waziri wa Mambo ya Nje wa taifa hilo la Afrika Mashariki kutoka mwaka wa 2015 hadi 2019, awali alikuwa balozi wa Tanzania kwenye Umoja wa Mataifa kati ya mwaka wa 2003 na 2010. \n Baada ya hapo alihudumu kama mjumbe maalum wa Umoja wa mataifa nchini Somalia, akisimamia kitengo cha Siasa kati ya mwaka 2010 na 2013.. ##
Wakenya wamekasirishwa na shambulio jingine la kigaidi Jumatano lililouwa abiria wanne katika Kaunti ya Mandera, Kenya. \n\nPia abiria kadhaa walijeruhiwa wakati basi la Moyale Raha likitokea Mandera kuelekea Nairobi kushambuliwa na watu wasiojulikana waliokuwa na bunduki. \n Zawadi Emmanuel Naibei, wa Eldoret, Kenya kupitia mtandao wa kijamii wa voaswahili Facebook analaumu serikali kutoweka ulinzi kwa raia wake, “lakini ule ubinafsi unapoingilia katika uongozi ndipo kila kitu kinakwenda mrama.” \n Anaongeza kuwa mashambulizi mengi Kenya yamefanywa na vijana wa humu nchini. Kisa kikiwa ni kukosa ajira inayowalazimu vijana hawa kujiunga na makundi haya haramu ili angalau wapate riziki ya kujikimu kimaisha licha ya kutambua hatari inayowakumba…” \n Kapedo Shem wa Naivasha Kenya kupitia mtandao wa voaswahili anasema bado vyombo havijakabiliana na tishio lile la magaidi kwa sababu “tunaona hapa Kenya kila mara wanawaua raia wasiokuwa na hatia.” \n Naye Nicholas Wamunyinyi Juma wa Nairobi, Kenya anasema kuwa anaona hakuna juhudi zinazo fanyika kabisa. “Wange weka hali kamilifu kuzuia, sio kukimbilia wakati magaidi wamelipua mahali.” \n Michael Kwena wa Marsabit kaskazini mwa Kenya anasema makundi ya kigaidi yamesalia kuwa tishio kubwa kwa usalama hasa hapa Kenya. \n “Hata leo, al-Shabaab wamelivamia basi la abiria lililokuwa linatoka mandera kuelekea Nairobi ambapo inahofiwa kuwa, watu watatu walipigwa risasi na kuuwawa. Juhudi zaidi zinahitajika na pia maafisa wa kijasusi wanastahili kuongezwa katika maeneo yanayotazamiwa kama hatari…” \n Benard Kirui kutoka Londiani Kericho Kenya anaeleza vyombo vya usalama abadani hawatekelezi majukumu yao, maafisa wakuu wa ulinzi wamejiingiza katika siasa wakiangazia macho vitu vya kisiasa, siwatambui Mimi, mashambulizi ya kigaidi yaliyo shuhudiwa Jumatano huko Moyale ndio dhihirisho tosha. \n Reuben Alutsachi wa Kakamega Kenya anasema : “Maoni yangu ni Serikali haijafanya vya kutosha kukabiliana na ukaidi. \n Lakini Jospato Kabitungu anafikiri kuwa vyombo vya usalama viko imara Kenya, “serikali yetu imeweza kudhibiti mashambulizi ya al-Shabaab kabisa kwa kushirikiana na Wakenya na hata nchi nyingine . \n Mashuhuda wa shambulizi hilo wameeleza kuwa watu hao wenye bunduki walijaribu kulizuia basi lakini dereva aliendesha basi hilo kwa kasi na wakaanza kurusha risasi na kupiga magurudumu na kulizuia basi. \n Walioshuhudia tukio hilo wamesema baadhi ya abiria walifanikiwa kukimbia. \n Akihojiwa na Sauti ya Amerika Kamishna wa Kaunti ya Mandera Onesmus Kyatha amesema uchunguzi unafanywa kwa wakati huu na kwamba abiria wengi walinusurika kwa vile polisi waliokuwa karibu walifika kwa haraka. \n Wanamgambo wanaodhaniwa ni wa kundi la al-Shabaab wanalaumiwa kwa mashambulio ya mara kwa mara katika eneo hilo la kaskazini mashariki ya Kenya. \n  Shambulio jingine kama hilo lilitokea mwezi uliyopita katika mji wa Witu, Kaunti ya Lamu, ambapo watu watatu waliuawa Mwezi Disemba 2019.. ##
Rais Donald Trump wa Marekani, amewaagiza maafisa wake kuanza mchakato wa kuongeza ushuru kwa bidhaa zote kwa jumla zilizobakia zinazoingia kutoka China zinazokadiriwa kuwa na thamani ya dola za Marekani bilioni 300. \n\nMwakilishi wa Marekani katika mambo ya biashara Robert Lighthizer ametoa tangazo hilo katika tamko lake Ijumaa baada ya Marekani kuongeza ushuru kutoka asilimia 10 hadi 25 kwa bidhaa zinazoagizwa nchini Marekani kutoka China zenye thamani ya dola bilioni 200. \n Ameeleza kuwa maelezo kamili juu ya mchakato huo katika kipindi cha kuchukua maoni ya wananchi juu ya pendekezo la ongezeko la ushuru yatachapishwa muda sio mrefu. \n Hali hii imetokea baada ya Marekani na China kumaliza mazungumzo yao ya kibiashara hivi karibuni bila ya kutangaza makubaliano yoyote. \n Trump alituma ujumbe wa Tweeter juu yauamuzi huo Ijumaa jambo ambalo wachambuzi wa masuala ya kibiashara wanasema uamuzi huo utazidi kongeza mvutano wa kibiashara baina ya Marekani na China. \n China inashikilia nafasi ya pili kwa kuwa na uchumi mkubwa duniani. Adhabu hiyo imetolewa baada ya Rais Trump kusema ushuru huo utaifanya China kubadilisha mwenendo wake wa kufanya biashara, utoaji wake ruzuku na kuheshimu haki miliki katika biashara. \n Trump amewaambia waandishi kuwa anaamini "ushuru kwa ajili ya nchi yetu ni wenye nguvu," na utanufaisha uchumi wa Marekani. \n Baadhi ya wachumi, wanatabiri kuwa ushuru kama huu utapunguza kukua wa uchumi wa Marekani \n David French wa Jumuiya ya Biashara za Rejareja ya Marekani amesema katika mahojiano na VOA " mkakati wa mazungumzo unaojikita kwenye ushuru sio njia sahihi, na kueleza matumaini kuwa China "itajikusuru kadiri itavyoweza kufikia maridhiano ili kuepusha janga hili la kibiashara." \n Nayo China imesema mazungumzo kati yake na Marekani yataendelea ili kutafuta ufumbuzi juu ya mgogoro huo.. ##
Serikali ya Kenya imekabidhi Jumatano vipande 22 vya dhahabu pamoja na fedha taslimu kwa Serikali ya Tanzania ambavyo vilikamatwa vikitoroshwa kutoka Tanzania. \n\nMakabidhiano hayo yamefanyika Ikulu jijini Dar es salaam na ujumbe Maalum kutoka Kenya ukiongozwa na Waziri wa Mambo ya Nje wa nchi hiyo Monica Juma \n Rais John Magufuli alipokuwa anapokea kilo 35 za dhahabu hiyo ameishukuru Serikali ya Kenya chini ya Rais Uhuru Kenyatta kwa kukubali ombi la Serikali ya Tanzania. \n Serikali ilikuwa imeiomba serikali ya Kenya kurudisha dhahabu hiyo sambamba na watuhumiwa wa utoroshaji huo ili kufikishwa mbele ya vyombo vya sheria. \n Vyanzo vya habari vinaeleza kuwa Rais Magufuli alimpigia simu Rais Kenyata ambaye ambaye alimhakikisha azma yao ya kuhakikisha maliasili za mataiafa hayo miwili zinabaki kuwanufaisha wananchi wao, hivyo vitendo vya kuhujumu havitavumiliwa. \n Vipande hivyo 22 vya dhahabu vilikamatwa Februari mwaka 2018, katika Uwanja wa ndege wa kimataiafa wa Jomo Kenyatta wakati fedha taslimu zaidi ya milioni 500 zilikamatwa mwaka 2004 na vyote vimerudishwa na vitatumika kama ushahidi katika kesi ya wahalifu hao. \n Imetayarishwa na mwandishi wetu Washington, DC.. ##
Vyombo vya usalama nchini Ghana vimetakiwa mara moja kuchunguza mauaj ya mwandishi Ahmed Hussein Suale Divela na kuhakikisha kuwa vitisho vinavyo tolewa dhidi ya vyombo vya habari vinachukuliwa hatua, Kamati ya Kuwatetea Waandishi wa Habari (CPJ) imetoa tamko Alhamisi. \n\nWatu wawili walio kuwa wamepanda pikipiki walimpiga risasi na kumuua Divela, mwanachama wa taasisi binafsi ya habari za uchunguzi, Tiger Eye, inayo ongozwa na Anas Aremeyaw Anas, wakati akiwa anaendesha gari katika mji mkuu, Accra, Jumatano, kwa mujibu wa ripoti za vyombo vya habari na picha za video zilizo wekwa katika mtandao wa twitter na Anas. \n Mwandishi huyo aliyeuawa alikuwa ameiambia CPJ Septemba 2018 kuwa watu walikuwa wamejaribu kumshambulia na alieleza kuwa anahofia maisha yake baada ya mwanasiasa mmoja kutoa maoni juu yake kupitia televisheni. \n “Wale wote walio husika na mauaji ya mwandishi Ahmed Divela mara moja wafikishwe kwenye mkondo wa sheria. Serikali ya Ghana lazima ithibitishe kuwa iko tayari kuwawajibisha wote wanao shambulia vyombo vya habari,” Mratibu wa Programu ya Afrika ya CPJ Angela Quintal amesema. \n “Kupigwa risasi huku ni alama kubwa kwamba waandishi wa habari hawawezi kufanya kazi yao kwa usalama wakati wakiuhabarisha umma au kutaka serikali iwajibike nchini Ghana.” \n Divela alikuwa amefuatilia uchunguzi mbalimbali pamoja kwa kushirikiana na taasisi ya habari za uchunguzi, Tiger Eye, ikiwemo Makala maalum “namba 12” ambayo ilikuwa imefanya uchunguzi juu ya madai ya vitendo vya rushwa katika mchezo wa Soka Africa, kwa mujibu wa ripoti ya shirika la habari la BBC. \n “Nawaabieni, mpigeni,” Agyapong alisema wakati picha ya Divela ilikuwa iko hewani kwenye televisheni hiyo, kwa mujibu wa tafsiri ya video yenye sauti iliyo wekwa kwenye mtandao na Anas. “Chochote kitakacho tokea, nitalipa. Kwa sababu huyu ni muovu. Huyo Ahmed.” \n Mwezi Septemba 2018, Divela aliiambia CPJ kuwa anaamini kuwa watu wenye madaraka Ghana wanataka kumdhuru. \n Divela aliwaambia CPJ kwamba ana wasiwasi kwamba wauaji watatumwa kumuua. Aliongeza kuwa “anafununu kuwa mtu aliyekuwa ameweka sura yangu kwenye televisheni alikuwa anafanya kila awezalo kunimaliza.” \n “Kwa kuwa picha yangu ilikuwa imechapishwa na umma ulikuwa umechochewa dhidi yangu […] watu wengi wamejaribu [kunishambulia], alimueleza CPJ kupitia mtandao wa WhatsApp. Hawa wahalifu wanaotaka kutudhuru ni watu ambao […] wana mafungano na vyombo vyenye nguvu Ghana na wanaweza kufanya chochote bila ya kuwajibishwa.” \n David Senanu Eklu, Kamishna msaidizi wa polisi na mkurugenzi mkuu wa masuala ya umma na mawasiliano makao makuu ya polisi Accra, ameiambia CPJ Alhamisi kuwa wapelelezi kutoka kitengo cha uchunguzi wa makosa ya jinai wameanza kupeleleza mauaji hayo. \n Naye Rais wa Ghana Nana Akufo-Addo aliposti ujumbe wa Twitter Alhamisi kuwa anategemea polisi mara moja kuwakamata waliofanya kitendo hicho na kuwafikisha katika mahakamani. \n Anas, kutoka Taasisi ya Tiger Eye, ameiambia CPJ kuwa “ana majonzi makubwa” juu ya mauaji ya Divela, lakini hatoacha kuripoti masuala ya ufisadi. “Na lolote liwe, hatutaacha kamwe,” amesema.. ##
Serikali ya Sudan na makundi tisa ya waasi Jumamosi wametia saini mkataba wa ratiba kuelekea kumaliza mgogoro wa umwagaji damu katika jimbo la Darfur. Mkataba huo umeelezea masuala mbali mbali ambayo vyama vitahitajika kushauriana wakati wa duru ya mazungumzo mjini Juba. \n Mpatanishi mkuu wa matatizo ya Darfur, Ahmed Mohamed kutoka Sudan Revolutionary Front-SRF ushirika wa makundi tisa ya waasi yaliyoshiriki kwenye mazungumzo na serikali ya Sudan alisema tunaamini hii ni hatua moja muhimu. Mohamed aliliambia shirika la habari la AFP kwamba hakuna shaka hatua hii itasaidia utaratibu wa kufanikisha amani ya kudumu huko Darfur na pia utafanikisha utaratibu wa serikali ya mpito huko Sudan kusonga mbele kwa utulivu bila kuwepo vizuizi. \n Miongoni mwa masuala waliyokubaliana ambayo yanahitaji kushughulikiwa ni kiini kinachosababisha mgogoro, kurudi kwa wakimbizi na watu waliokoseshwa makazi ndani ya nchi yao, kushirikiana madaraka na kushirikishwa kwa vikosi vya waasi ndani ya jeshi la taifa. \n Mkataba huo pia unasema kwamba serikali ya Sudan itaelezea masuala ya ardhi kama vile kuharibiwa kwa mali wakati wa mgogoro. Khartoum imekuwa ikizungumza na makundi tofauti tofauti ya waasi katika mji mkuu wa Sudan Kusini kwa wiki mbili, katika duru ya mazungumzo ya karibuni katika juhudi za kumaliza migogoro huko majimbo ya Darfur, Blue Nile na South Kordofan.. ##
Ikiwa katika siku yake ya 22 bado hakuna mwangaza ni lini serikali kuu Marekani itafunguliwa. Hatua hii imetokana na mvutano kati ya Rais Trump na bunge ambapo rais anadai apatiwe fedha za ujenzi wa ukuta kwenye mpaka wa Marekani na Mexico na bunge linakataa \n\nKufungwa kwa baadhi ya huduma za serikali kuu Marekani kumeingia katika vitabu vya historia siku ya Jumamosi katika siku yake ya 22 na kuwa tukio lililochukua muda mrefu sana kwenye historia ya Marekani. Kufungwa kwa serikali kuu kulitokana na mvutano baina ya Rais Donald Trump na bunge kuhusu mabilioni ya dola anayotaka rais kwa ajili ya ujenzi wa ukuta kwenye mpaka wa Marekani na Mexico. \n Siku ya Ijumaa Rais Trump aliita hali kwenye mpaka wa Marekani na Mexico ni uvamizi lakini baadae alisema hatotangaza hali ya dharura ya kitaifa kwa wakati huu kama njia ya kupata fedha kwa ajili ya ujenzi wa ukuta na kumaliza kufungwa kwa baadhi ya huduma za serikali kuu. \n Katika matamshi yake Rais Trump ya karibuni juu ya kutoelewana na wabunge wa Democrats kufuatia ombi lake la takribani dola bilioni tano za fedha za awali kwa ujenzi wa uzio wa kudumu kwenye mpaka Trump alisema angependa kuona bunge la Marekani linapiga kura na kuidhinisha fedha hizo. \n Rais Trump ambaye anatoka chama cha Republican alieleza “kile ambacho hatuna nia ya kukifanywa kwa hivi sasa ni hali ya dharura ya kitaifa”. Shughuli nyingi za serikali kuu Marekani zilifungwa Disemba 22 mwaka jana baada ya fedha za matumizi kumalizika.. ##
Maelfu ya wanafunzi nchini Australia na New Zealand wameandamana Ijumaa wakianzisha siku ya kimataifa kupinga hali ya kutokuwepo hatua yoyote kukabiliana na mabadiliko ya tabia nchi. \n\nWaandaaji wa maandamano hayo wanatarajia kuwa zaidi ya vijana milioni moja katika majimbo 120 katika nchi hizo watashiriki katika maandamano hayo. \n Waandamanaji hao wanashinikiza kwamba viongozi wa kisiasa na kibiashara wachukuwe hatua za mara moja kupunguza kuongezeka kwa joto duniani kutokana na moshi wa gesi huo viwandani kuendelea kuharibu mazingira duniani.  Wanafunzi huko Frankfurt, Ujerumani waliandamana kuelekea makao makuu ya Benki Kuu ya Umoja wa Ulaya (ECB) kuishinikiza iache kufadhili viwanda vya mafuta venye kuleta uchafuzi wa hali ya hewa. \n Kwa mujibu wa wanasayansi wa mazingira, gesi za viwandani zinazotokana na mafuta yanayounguzwa na kutoa moshi vimesababisha ukame na joto kali, ikiyayusha theluji, na kusababisha kina cha bahari kuongezeka na mafuriko yenye uharibifu. \n Maandamano ya kupinga uharibifu wa tabia nchi yalianzishwa na Greta Thunberg, mwanaharakati wa Sweden mwenye umri wa miaka 16, aliyeanza peke yake kupinga uharibifu wa mazingira nje ya bunge la Sweden Agosti. Tangu wakati huo shule ya msichana huyo ilioanzisha harakati za kupinga uharibifu huo zinazojulikana kama “The Fridays for Future” (Ijumaa iliyotengwa kwa ajili ya mustakbali wa dunia” umekua kwa kasi kubwa. \n Moshi wa Carbon duniani umefikia rikodi ya juu mwaka 2018, pamoja na kuwepo onyo kutoka Jopo la Muungano wa serikali juu ya Mabadiliko ya Tabia Nchi unaoungwa mkono na Umoja wa Mataifa lililotolewa Octoba kuwa moshi wa gesi chafu lazima uzuiliwe kwa kipindi cha miaka 12 ijayo ili kuimarisha hali ya mazingira.. ##
Kenya Jumatano ilipata kura 133 dhidi ya Djibouti iliyozoa kura 78, na hivyo nchi zote mbili kushindwa kupata theluthi mbili ya kura zote, kama inavyohitajika, ili kushinda kiti kisicho cha kudumu kwenye baraza la Usalama la Umoja wa mataifa.  \n\nNchi hizo mbili zinatarajiwa kuingia kwa duru ya pili ya uchaguzi huo Alhamisi, ili kumtafuta mshindi, atakayeshikilia nafasi hiyo kwa miaka miwili. \n Mexico. India, Ireland na Norway zilichaguliwa lakini sasa itabidi mataifa yote 193 ya Umoja huo, yakutane tena ili kujaza pengo lililobaki baada ya Kenya, ambayo ilikuwa imepata uungwaji mkono wa Umoja wa Afrika, kutopata idadi ya kura iliyohitakjika. \n Djibouti ilikataa kuheshimu uamuzi wa Umoja wa Afrika na kuamua kwendelea na mchakato wa kampeni ya kutafuta uungwaji mkono kutoka kwa nchi mbalimbali. \n Kwa sasa, Afrika inawakilishwa na Niger, Tunisia na Afrika Kusini kwenye baraza hilo. Hata hivyo, awamu ya Afrika Kusini inafika kikomo mwishoni mwa mwaka huu, na nafasi yake ndiyo inayopiganiwa na Djibouti na Kenya. \n Katika maeneo mengine duniani, Canada ilishindwa na Ireland na Norway kwenye uchaguzi uliokuwa na ushindani mkali uliopekea Ireland kuomba usaidizi wa mwanamziki maarufu, Bono, na kupeleka wajumbe wa Umoja wa mataifa kwenye onyesho lake nchini Canada, na pia kupleeka wengine kwenye show ya mwanamuziki mwingine maarufu Celine Dion ili kuwarai kupiga kura. \n Mexico na India zilichaguliwa bila kupingwa. Mataifa mapya kwenye baraza hilo lenye wajumbe 15 yataanza muhula wao wa miaka miwili Januari mosi mwaka 2021. \n Baraza la Usalama la Umoja wa Mataifa ni chombo muhimu zaidi kwenye mfumo wa Umoja huo kwani lina nguvu za kufanya maamuzi yenye uzito mkubwa kimataifa. \n Baraza hilo lina wanachama wa kudumu watano: Marekani, China, Russia, Ufaransa na Uingereza, ambao kila mmoja ana kura ya turufu. \n -Imetayarishwa na Harrison Kamau, VOA, Washington DC. ##
Shirika la Afya Duniani (WHO) limetangaza kuwa kuenea kwa virusi vya corona katika mataifa mbalimbali duniani hivi sasa kumefikia kuwa janga la kimataifa. \n\nMkuu Shirika hilo Dkt Tedros Adhanom Ghebreyesus amesema Jumatano kuwa idadi ya maambukizi nje ya Uchina vimeongezeka mara 13 katika wiki mbili zilizopita. \n Dkt Ghebreyesus anasema "anahofu kubwa " kutokana na "viwango vya maambukizi " hayo.. ##
Serikali ya Kenya imeeleza kuwa imetoa shilingi milioni 1.3 za matumizi kwa wanafunzi mia moja wanaoishi jijini Wuhan nchini China ambako kuna idadi kubwa ya maambukizi ya virusi vya corona. \n\nAidha, Wizara ya Afya nchini humo imetoa ombi kwa Wizara ya Fedha kutaka kutolewa kwa shilingi bilioni 1.8 kujengwa kituo cha kukabili virusi hivyo katika hospitali ya Mbagathi jiijini Nairobi. \n Serikali ya Kenya imekuwa chini ya shinikizo la kuongeza tahadhari na kuwaondoa raia wake ambao ni zaidi ya wanafunzi 100 jijini Wuhan nchini China ambako vifo vingi vinavyotokana na maambukizi ya virusi vya corona vimeripotiwa. \n Tahadhari hiyo imepelekea kusitishwa safari za mara tatu kwa wiki zinazofanywa na shirika la ndege la Kenya Airways, Kenya na wakati huohuo imeendelea kudhibiti watu wanaoingia Kenya kwa kuwakagua wasafiri kupitia viwanja vyake vya Ndege. \n Kenya mara kadhaa imesisitiza kuwa haitawarudisha nyumbani raia wake walioko China, na iwapo itafanya hivyo, huenda itakuwa inahatarisha mamilioni ya raia wake. \n Balozi wa Kenya jijini Beijing Sarah Serem amenukuliwa na vyombo vya habari akieleza kuwa hali inayowagubika Wakenya hao iko mikononi mwa Mungu. \n Alhamisi, Msemaji wa serikali ya Kenya Cyrus Oguna amevieleza vyombo vya habari jijini Nairobi kwamba Kenya bado haijaafikia uamuzi wa kuwarejesha nyumbani raia wake waliokwama Wuhan. \n Katibu wa Kudumu wa Wizara ya Fedha Julius Muia ameieleza Kamati ya bunge la Kenya kuhusu Fedha kuwa imepokea ombi kutoka kwa Wizara ya Afya kutolewa kwa shilingi bilioni moja nukta nane kujenga kituo cha kudhibiti maambukizi ya virusi vya Corona. \n Pia itatumia fedha hizo kuwaondoa wanafunzi 100 kutoka Wuhan. \n Katibu Mkuu : "Tumekuwa tukipokea mapendekezo ya kutoa shilingi bilioni 1.8 kuwaondoa wanafunzi wetu kutoka Uchina na vile vile kujenga kituo cha matibabu kando ya barabara ya Mbagathi kuwatenga na kuwafanyia vipimo vya kiafya,” \n Haijafahamika iwapo hii ndio ishara ya Kenya kuridhia shinikizo la kuwaondoa raia wake kutoka Wuhan. China imeripoti kupungua kwa kasi maambukizi mapya ya virusi hivyo ambavyo vimesababisha vifo vya watu zaidi ya elfu mbili. \n Japo kuwa Kenya imesema kwamba imeimarisha uwezo wake wa kuwatambua wale wanaogua kutoka maambukizi haya, Jumatano wabunge wa bunge la Seneti wametilia shaka uwezo wa Kenya kukabili virusi hivyo. \n Mpaka sasa Kenya imeripoti kesi 13 zinazoshukiwa lakini ambazo hazijathibitishwa kuwa za maambukizi ya ugonjwa huo. \n Kwa mujibu wa Shirika la Afya Duniani, WHO, dalili za ugonjwa huu wa Corona ni pamoja na kupungukiwa nguvu mwilini, joto jingi, kikohozi kilicho kikavu na kuwa na vidonda vya koo pamoja na kuwa na matatizo ya kupumua vizuri. \n Imetayarishwa na mwandishi wetu Kennedy Wandera, Kenya.. ##
Baraza huru litaongozwa na Luteni Jenerali Abdel Fattah al-Burhan ambaye ni mkuu wa baraza la jeshi la mpito ambalo limeongoza Sudan tangu April mwaka huu wakati jeshi lilipomuondoa madarakani kiongozi wa muda mrefu nchini humo, Omar al-Bashir \n\nWanachama wa baraza huru pamoja na Waziri Mkuu wa Sudan wanaapishwa Jumatano. Msemaji wa baraza la jeshi linalotawala nchini Sudan aliwaambia waandishi wa habari Jumanne kwamba nchi hiyo ilikamilisha mfumo wa baraza huru lenye wanachama 11 ambao wataongoza serikali ya mpito nchini humo kwa kipindi cha miaka mitatu hadi uchaguzi mkuu utakapofanyika. \n Wiki iliyopita ushirika unaoongoza upinzani ulimteuwa mchumi, Abdalla Hamdok kuhudumu kama Waziri Mkuu katika serikali ya mpito nchini humo. \n Mkataba wa kushirikiana madaraka pia unakubali wabunge 300 wa baraza la wawakilishi kuhudumu wakati wa kipindi cha mseto na baraza la mawaziri lenye wasomi. \n Changamoto kuu kwa serikali mpya itakuwa matatizo ya kiuchumi kutokana na upungufu wa sarafu ya kigeni na kusababisha maisha magumu kwa wakazi waliochoshwa kusimama mistari mirefu kwa ajili ya kununua mafuta ya gari na mkate.. ##
Rais wa Marekani Donald Trump ametangaza kuwa kiongozi wa Islamic State, Abu Bakr al-Baghdadi ameuawa. \n\nTrump amesema Baghdadi alijilipua baada ya kujikuta amezungukwa na majeshi maalum ya Marekani. \n Rais ameshukuru nchi zote zilizotoa msaada katika operesheni hiyo ikiwemo Russia, Uturuki, Iraqi na washirika wa Marekani, Wakurdi. \n Trump amesema Marekani itaendelea kuhakikisha inakimaliza kikundi hiki na kukitokomeza kabisa. \n Amesema Jeshi la Marekani limefanya operesheni nchini Syria, ambalo limemuua kiongozi katika operesheni iliyokuwa hatari sana, na wengi katika wafuasi wake waliuawa. Lakini Marekani haikupoteza raia wake yoyote. \n Russia amesema ilitoa msaada mkubwa wa kijeshi na Iraq katika opereshini hiyo, iliyokuwa na mafanikio makubwa. \n "Baghdadi amekufa kama mbwa na amekufa kifo cha mtu muoga," Trump amesema. \n Trump alituma ujumbe wa tweet jioni Jumamosi : “Kitu kikubwa kimetokea punde hivi!” \n Taarifa ya vyombo vya habari imesema shambulio hilo lilimkusudia Baghdadi aliyekuwa katika jimbo la Idlib Syria, katika operesheni iliyohusisha ndege aina ya helikopta, ndege za kivita na ndege sizisokuwa na rubani.  \n Mnamo Julai ripoti ya UN ilitoa ilani kuwa viongozi wa juu wa Islamic State “ ni kati ya wale waliofanikiwa kuingia eneo la Idlib.” \n Baghdad mara kadhaa ameripotiwa kuwa ameuawa wakati ilikuwa siyo kweli. \n Ujumbe wake wa mwisho uliokuwa umerikodiwa katika sauti ulitolewa mwezi Septemba, ambapo aliahidi vita dhidi ya Marekani na washirika wake haitamalizika.. ##
Kamati ya Kuwalinda Wanahabari (CPJ) Alhamisi imezindua kampeni ya #WhereIsAzory kukumbushia suala la mwandishi wa habari wa kujitegemea Mtanzania Azory Gwanda, ambapo kesho zitatimia siku 500 toka alipoonekana mara ya mwisho. \n\nKampeni hiyo inalenga kuhamasisha, kujenga uelewa kuhusu Gwanda, na kuzitaka mamlaka za Tanzania kufanya uchunguzi wa kuaminika na kuweka bayana hatma yake. \n Watu wanaweza kushiriki katika kampeni kwa kutumia hashtag #WhereIsAzory na #MrudisheniAzory katika mitandao ya kijamii. \n “Azory Gwanda ni mwandishi wa habari wa kujitegemea aliyekuwa akiandika kuhusu jamii yake na kamwe hapaswi kuwa takwimu nyingine tu,” anasema Angela Quintal, mratibu wa CPJ Afrika. \n “Kupitia kampeni hii tunataka kuhakikisha kwamba kesi ya Gwanda inapewa kipaumbele na mamlaka za Tanzania na kupata majibu yanayohitajika kuhusu kile hasa kilichompata. Mpaka wakati huo, waandishi wa Tanzania hawawezi kujisikia wako salama.” \n Mara ya mwisho Gwanda kuonana na familia yake na rafiki zake ilikuwa Novemba 21, 2017, kwa mujibu wa utafiti wa CPJ. Gwanda alimuambia mkewe, Anna Pinoni, kwamba ana safari ya dharura na angerejea siku inayofuata. \n Hajaonekana tangu siku hiyo. Katika mahojiano na gazeti la Mwananchi , Pinoni alisema anadhani kupotea kwa mume wake kunaweza kuhusishwa na kazi yake ya kuripoti juu ya mfululizo wa mauaji ya ajabu yaliyokuwa yakitokea katika mkoa wa Pwani nchini Tanzania, maoni yanayoshikiliwa na wengine ambao CPJ iliongea nao. \n Nchini Tanzania, waandishi wa habari na vyombo vya habari wanachukua tahadhari kwa kuhofia yanayoweza kuwakuta iwapo watapaza sauti kuhusu kesi ya Gwanda. \n Wakati wawakilishi wawili wa CPJ waliposhikiliwa kwa usiku mmoja na kuhojiwa nchini Tanzania mwaka uliopita, waliulizwa juu ya maslahi yao katika kisa cha Gwanda. \n Kupotea kwake kunakuja huku kukiwa na kuzorota kwa uhuru wa vyombo vya habari nchini, ikiwa ni pamoja na maagizo ya serikali kufungia baadhi ya vyombo vya habari, faini, kanuni zenye vizuizi na kukamatwa hovyo kwa waandishi wa habari. \n CPJ Afrika itaangazia kesi ya Gwanda katika Twitter, Facebook, na Instagram. ### CPJ ni kamati huru, isiyojiendesha kwa faida inayofanya kazi kulinda uhuru wa wanahabari duniani kote. \n Imetayarishwa na mwandishi wetu, Washington, DC.. ##
Rais Donald Trump atapendekeza kupunguza msaada kwa nchi nyingine kwa mabilioni ya dola za Marekani katika bajeti ya mwaka wa fedha 2021 wakati akitaka ongezeko la fedha katika kupambana na vitisho vya kiuchumi vya China na Rashia, afisa wa ngazi ya juu ameiambia Reuters. \n\nTrump, ambaye ni Mrepublikan, alitaka katika pendekezo lake la bajeti mwaka 2019 kupunguza msaada kwa nchi nyingine lakini alikabiliwa na upinzani mkubwa kutoka katika Bunge na ombi hilo halikufika mbali. \n Bajeti yake ya hivi sasa anayopendekeza, ambayo itatolewa Jumatatu, ni muongozo wa pendekezo la matumizi ambalo siyo rahisi, kwa mara nyingine, kupitishwa, hususan katika mwaka huu wa uchaguzi. \n Trump atataka kupunguza msaada kwa nchi nyingine kwa asilimia 21 katika pendekezo hilo, ambalo linataka dola bilioni 44.1 katika kipindi cha mwaka wa fedha unaokuja ukilinganisha na dola bilioni 55.7 zilizopitishwa katika mwaka wa fedha 2020, uongozi wa Trump umesema. \n Msaada wa Ukraine utabakia katika kiwango kile kile cha 2020 katika pendekezo jipya. Trump alikutwa hana hatia wiki iliyopita kufuatia kesi iliyofunguliwa ikitaka kumuondoa madarakani kwa tuhuma za kuzuia msaada kwenda Ukraine akidaiwa kutaka Keiv imechunguze hasimu wake kisiasa Joe Biden, mgombea urais kwa tiketi ya chama cha Demokratic na Makamu wa Rais wa zamani wa Marekani.. ##
Kansela wa Ujerumani Angela Merkerl ameelekea Niger Alhamisi baada ya ziara ya siku moja nchini Burkina Faso ambako alitangaza msaada mkubwa wa Ujerumani wa kijeshi na kiuchumi kupambana na ugaidi na kuboresha uwekezaji. \n\nAkiwa mjini Ougadougu Jumatano, kiongozi huyo wa Ujerumani alihudhuria mkutano wa viongozi wa mataifa matano ya kanda ya Sahel wa kundi la G5, na kujadili namna ya kuimarisha kikosi maalum cha kupambana na ugaidi katika kanda hiyo ya Afrika magharibi. \n Merkel aliahidi msaada mpya wa karibu dola milioni 20 kwa Burkina Faso na nchi yake itatoa msaada wa Euro milioni 60 zaidi kwa kundi la mataifa matano ya Sahel G5 yaliyounda kikosi cha pamoja cha wanajeshi elfu 5 kupambana na ugaidi katika kanda yao.  \n Amesema Ujerumani itaendelea kuimarisha zaidi msaada huo kwa kutoa vifaa na mchango zaidi wa Euro milioni 10 na vile vile kutakuwa na msaada wa ushauri kupitia jeshi la Ujerumani utaogharimu kati ya Euro milioni 7 hadi 10. \n Duru ya kwanza ya mazungumzo yameshafanyika na watu wa kusaidia upande wa jeshi la Ujerumani wamekwisha chaguliwa na ninadhani ushirikiano katika Nyanja hiyo ya jeshi na polisi utaanza haraka na hii ni muhimu kabisa. \n Merkel ana mipango pia ya kuipatia Niger Euro milioni 35 kwa lengo la kuhamasisha uwekezaji binafsi katika kanda hiyo ya Afrika Magharibi kwa msaada wa serikali ya Ujerumani. \n Kwa upande wa ushirikiano wa maendeleo tayari tumetoa msaada na ninadhani msaada huo umeanza kufanya kazi vyerma. Mbali na mazungumzo ya Alhamisi katika kiwango cha wakuu wa serikali kutakuwepo pia na mkutano wa kilele kati kati ya mwezi Mei juu ya kazi za wanajeshi ambapo mawaziri wa mambo ya nchi za nje na ulinzi wa Umoja wa Ulaya watakutana na wenzao wa G5. Ujerumani itaisaidia katika mafunzo na uchukuzi. \n Lengo la kiongozi wa Ujerumani ni kusaidia kubuni nafasi za ajira bora zaidi kwa ajili ya vijana wa Afrika ili kupunguza hali ya umaskini pamoja na kukabiliana na ukosefu wa utulivu wa kisiasa na ghasia mambo ambayo yanawalazimisha waafrika wengi kukimbilia Ulaya. \n Burkina Faso mojawapo ya mataifa maskini kabisa ya Afrika na ni Mwenyekiti wa zamu wa kundi la G5, na hapo Jumatano, Merkel alihudhuria mkutano wa viongozi wa kundi hilo uliohudhuriwa na Marais Ibrahim Boubacar Keita wa Mali, Mohamed Ould Abdel Aziz wa Mauritania, Mahamadou Issoufou wa Niger na Idriss Deby wa Chad. Katika mkutano huo Merkel alitangaza msaada wa Ujerumani wa dola za Marekani milioni 51 kuweza kusaidia kuimarisha usalama katika kanda hiyo. \n Angela Merkel amesisitiza : Hivi si vita vya mataifa haya matano pekee yao bali pia ni jukumu na wajibu wa Ulaya, kwani ghasia zitakapotokea, jambo ambalo tunataka kuzuia kwa kila njia, basi athari zake bila shaka zitaenea katika maeneo mengine. \n Na ndio manaa anasisitiza kwamba kuna haja ya kutafuta suluhisho la kisiasa kwa Libya kwani hali ya ghasia ikiendelea itakuwa uwanja mzuri mpya wa harakati za kigaidi.  \n Imetayarishwa na Mwandishi wetu, Abdushakur Aboud, Washington, DC.. ##
Idadi ya vifo kutokana na ugonjwa wa COVID-19 inaendelea kuongezeka Marekani na baadhi ya mataifa ya Ulaya yalioathirika zaidi na janga hilo huku ugonjwa huo ukienea kwa kasi Uturuki na Rashia.  \n\nKulingana na takwimu za Shirika la Afya Duniani, WHO, Jumatatu kuna watu milioni 1,860,000 walioambukizwa na wengine takriban 115,000 waliofariki. \n Marekani inakuwa nchi yenye idadi kubwa ya walioamukizwa pamoja na vifo hivi sasa ikiwa na watu zaidi ya 557,500 walioambukizwa na vifo 22,000. Huko Ulaya idadi ya maambukizi imefikia laki 880,000. \n Wizara ya Afya ya Iran, nchi iliyoathirika zaidi huko Mashariki ya Kati, inaeleza kwamba idadi ya vifo imeongezeka kufikia 4,585 baada ya kutokea vifo 111 usiku wa Jumapili kuamkia Jumatatu pekee yake. Idadi ya walioambukizwa nchini humo imefikia elfu 73,303, ambapo watu elfu 45,983 wamepona kulingana na taarifa za wizara hiyo. \n Korea Kaskazini na visiwa vya Comoro havijatangaza kuwepo na mtu yeyote aliyeambukizwa na virusi vya corona hadi hivi sasa. \n Wakati huohuo barabara za mji mkuu wa Nigeria, Lagos, ambao kawaida kuna msongamano wa magari, hivi sasa zimefurika watu wakifanya mazoezi kutokana na kusitishwa shughuli zote katika juhudi za kupambana na ugonjwa wa COVID 19. \n Mamia ya watu wamekuwa wakifanya mazoezi ya pamoja wakisema wanachukuwa kila tahadhari kutokaribiana ili kuzuia maambukizi. \n Shughuli zimesitisha katika mji mkuu wa biashara wa Lagos, ambako ni kitovu cha ugonjwa huo nchini humo pamoja na mji mkuu wa Abuja na jimbo la Ogun. Serikali imeamrisha watu kubaki majumbani lakini watu wanasema afadhali kufanya mazoezi kuliko kukaa ndani bila ya kufanya chochote.. ##
Mbunge wa Ndanda, Masasi, mkoa wa Mtwara, Cecil Mwambe amesema kuchelewa kulipwa wakulima haki yao ya mauzo ya korosho zao itakuwa na athari nyingi ikiwemo kuzuka njaa katika mikoa ya Mtwara na Lindi. \n\nNo media source currently available \n Sikitiko la wakulima \n Katika Mji wa Nanyamba, na Masasi Mtwara, kusini mwa Tanzania, wananchi wanaeleza kuwa kuchelewa kwa malipo ya korosho walizouza kunawaathiri pakubwa hasa katika msimu huu wa kuanza kwa masomo ya watoto wao. \n No media source currently available \n Shughuli ya ununuzi wa korosho inayofanywa na serikali nchini Tanzania bado inaendelea huku hali ya mambo ikionekana kuwa tata kutokana na uwepo wa malalamiko toka kwa wakulima hasa juu ya ucheleweshwaji wamalipo yao. \n No media source currently available \n Tamko la Waziri wa Kilimo \n Waziri mwenye dhamana ya kusimamia Kilimo, Japhet Hasunga, anaeleza kuwa kuchelewa kwa malipo ya baadhi ya wakulima ni kutokana na uhakikina changamoto kadhaa ikiwemo kasoro katika taarifa za kibenk za wakulima. \n No media source currently available \n Kauli ya Waziri Mkuu \n Kwa upande wake Waziri Mkuu wa Tanzania Kassim Majaliwa anasisitiza kuwashughuli ya uhakiki wa wakulima na mazao ni lazima ifanyike ili kuwabaini wanaojaribu kudanganya. \n No media source currently available \n Wasemavyo wataalam \n Kwa mujibu wa taarifa ya timu ya wataalamu inayohusika na utekelezaji wa operesheni korosho zoezi la ubanguaji korosho linaweza kuchukua hadi miezi 14 kubangua korosho za msimu wa mwaka 2018/19 zinazofikia tani laki 2 na 75 elfu, na hii nikutokana na viwanda vingi kutofanya kazi hivi sasa. \n Hata hivyo serikali nchini humo imechukuwa hatua ya kuwaita tena mezani wafanyabiashara wanaotaka kubangua korosho zilizokusanywa. Serikali imekaririwa na vyombo vya habari ikiwaalika tena wafanyabiashara wa korosho ambao wanataka kununua korosho na kuzibangua wenyewe kufanya hivyo \n Serikali ya Tanzania ilitangaza mwaka 2018 mwishoni uamuzi wake wa kununua korosho kutoka kwa wakulima baada ya kuibuka mzozo wa ununuzi wa zao hilo kwa bei elekezi ya shilingi elfu tatu kwa kilo.. ##
India lazima iache kununua silaha na kutegemea silaha zinazotengenezwa nje ya nchi hiyo na badala yake ianze kutengeneza silaha zake, Mkuu wa Jeshi la Ulinzi la India Jenerali Bipin Rawat ameliambia gazeti la The Times of India katika mahojiano maalum Jumamosi. \n\nRawat anataka kuhakikisha kuwa “Imetengezwa India” kauli mbiu inayopendelewa zaidi na Waziri Mkuu wa India Narendra Modi, inakuwa ukweli. \n “Sisi siyo majeshi ya kulinda amani ambayo yanapaswa kupelekwa duniani kote,” Rawat ameliambia The Times. “Kwa hiyo, hatutakiwi kuagiza kiwango kikubwa ambacho hakifanani na mahitaji ya operesheni zetu.” \n India, kama ilivyo maeneo mengine ulimwenguni, inakabiliana na matatizo ya kifedha yanayotokana na janga la COVID-19. \n Ni Saudi Arabia pekee inayoipiku India katika ununuzi wa silaha za kigeni, gazeti hilo limeelezea katika ripoti yake. \n Rawat amesema India inalazimika kusaidia viwanda vya ulinzi vya ndani hata kama silaha wanazo zitengeneza zinafanya kazi kwa “viwango vilivyo punguzwa kiufundi.”  \n “Tunatakiwa tujigambe ‘Imetengenezwa India’ kwa kuunga mkono viwanda vyetu vya ndani, hata kama inatoa silaha zenye kukidhi viwango kwa asilimia 70 katika uzalishaji wake wa awali,” Jenerali huyo amesema.. ##
Bei ya umeme ilipanda kwa asilimia 320 nchini Zimbabwe Jumatano ikiwa ni ongezeko la mara ya pili ndani ya miezi mitatu.  \n\nKupanda kwa bei ya umeme kumesababisha hali ya maisha kuwa mbaya zaidi katika nchi hiyo iliyo na mzozo mbaya kuliko wowote wa uchumi uliowahi kutokea nchini humo.  \n Ongezeko hilo kubwa la bei ya umeme linaacha wengine kutumia mishumaa.  \n Baadhi ya wafanyabiashara wanalalamika kwamba kutokana na umeme kuwa hautabiriki hawawezi kufikisha huduma na bidhaa kwa wateja wao.  \n Maafisa wanasema ongezeko hilo lilihitajika ili shirika la umeme nchini humo liweze kufanya kazi yake na kudumisha vifaa vyake na kununua mafuta ya majenereta.  \n Imetayarishwa na mwandishi wetu, Washington, DC.. ##
Rais wa Marekani Donald Trump atakutana na makamu Waziri Mkuu wa China Liu He White House Alhamisi, ikiwa ni siku ya mwisho ya duru ya pili ya mazungumzo yanayo kusudia kutafuta ufumbuzi wa mvutano wa kibiashara unaoendelea kati ya mafahali wawili wa kiuchumi duniani. \n\nLiu He, mzungumzaji mkuu wa masuala ya biashara ya China, alikutana Jumatano na wajumbe wa Marekani wanao ongozwa na Mwakilishi wa Biashara Robert Lighthizer kwenye jengo la ofisi ya utendaji iliyoko pembezoni ya White House. \n Ujumbe huo uliendelea na mazungumzo juu ya malalamiko ya muda mrefu ya Washington kuwa Beijing inayalazimisha makampuni ya Marekani kuhamisha teknolojia yao ya kiwango cha juu kwa makampuni ya China na kuzuia kampuni hizo kuingia katika soko pana la China. \n Mazungumzo hayo yalihofiwa kuwa yangegubikwa na hatua ya waendesha mashtaka ya kumkuta na kosa la kujibu Meng Wanzhou, afisa mkuu wa uhasibu wa kampuni kubwa ya teknolojia ya mawasiliano ya Huawei ya China. \n Tuhuma hizo anazotakiwa kuzijibu afisa huyo zinadai kuwa Meng, Huawei na washirika wake walikula njama kukiuka vikwazo vilivyo wekwa na Marekani dhidi ya Iran na kuzidanganya taasisi za fedha na serikali ya Marekani juu ya shughuli zao. \n China ilikasirishwa na kitendo cha Meng kukamatwa huko jijini Vancouver na vyombo vya usalama vya Canada Disemba 1 kwa ajili ya kupelekwa Marekani kujibu mashtaka. \n Mazungumzo hayo yanatokana na makubaliano ya mwezi Disemba kati ya Rais Trump na Rais wa China Xi Jinping kuacha kulipiziana kisasi, katika mzozo juu ya utozaji ushuru kati ya nchi hizo mbili, kwa siku 90 kuanzia siku ya mwaka mpya 2019. \n Uongozi wa Trump uliiadhibu China kwa kuweka ushuru juu ya bidhaa zake zinazo ingizwa Marekani zenye thamani ya dola bilioni 250 kuilazimisha China kubadilisha mwenendo wake wa kibiashara, kitu kilicho sababisha Beijing kulipiza kisasi kwa kuongeza ushuru wa bidhaa zinazo safirishwa na Marekani kwenda China zenye thamani ya dola bilioni 110.  IIwapo makubaliano hayatafikiwa ifikapo Machi 2, ushuru ulioanzishwa na Marekani utaongezeka kutoka asilimia 10 hadi 25.. ##
Wizara ya Afya ya Kenya ilisema Jumamosi kwamba idadi ya watu waliothibitishwa kuambukizwa virusi vya Korona imeongezeka na kufikia 38. Hii ni baada ya watu wengine saba kupatikana na virusi hivyo baada ya kufanyiwa vipimo. \n\nWagonjwa waliobainika kuwa na virusi hivyo hatari ni wanaume watatu na wanawake wanne. Wanne kati yao ni raia wa Kenya, wawili wa asili ya Congo na mmoja raia wa Uchina.  \n Maafisa wa Wizara ya Afya walivieleza vyombo vya habari Jumamosi kuwa saba hao walikuwa miongoni mwa watu wengine 81 waliofanyiwa vipimo vya afya katika kipindi cha saa ishirini na nne. \n "Wanne kati ya hawa saba wana historia ya kusafiri kutoka mataifa yalio na maambukizi. Mmoja alisafiri kutoka Mombasa lakini wawili hawana historia ya kusafiri nje," alieleza waziri wa Afya, Mutahi Kagwe. \n Kagwe pia alisema kuwa matokeo ya pili ya vipimo vya afya ya mgonjwa wa kwanza na wa tatu kutambulika na virusi vya Corona yanaonyesha kutokuwa na dalili za maambukizi. Sampuli za vipimo hivyo zimechukuliwa katika kipindi cha saa ishirini na nne. \n Aidha waziri huyo alifafanua kuwa vipimo vingine vitafanywa katika kipindi cha saa 48 zijazo kuthibitisha hali kamili. \n "Hii ni ishara nzuri kwa sababu wameonesha ishara za kupona na wanaendelea vizuri," aliongeza. \n Kufikia Jumamosi asubuhi Kenya ilikuwa imerekodi kisa kimoja cha kifo kutokana na virusi vya Corona, cha mwanamume wa miaka 66 aliyefariki akiwa katika chumba cha wagonjwa mahututi katika hospitali ya Aga Khan, jijini Nairobi. \n Maafisa wa afya walfichua kuwa jimbo la jiji la Nairobi linaongoza kwa wagonjwa 28, Kilifi wagonjwa 6, Mombasa wagonjwa 2, Kwale na Kajiado mgonjwa mmoja kila jimbo. \n Aidha, Waziri Kagwe alieleza kuwa jumla ya watu 883 wamechunguzwa na kufanyiwa vipimo vya afya. Wengine zaidi ya 1,000 walitajwa kutangamana na wagonjwa wanaolazwa katika hospitali ya Mbagathi jijini Nairobi. \n Kuanzia Ijumaa, serikali ya Kenya ilianza kutekeleza katazo la kutoka nje kuanzia saa moja machweo na saa kumi na moja macheo kila siku ili kudhibiti ueneaji zaidi wa virusi vya Corona.  \n Hata hivyo, katazo hilo limeshtumiwa na raia mbalimbali wa Kenya baada ya maafisa wa polisi kunaswa kwenye runinga nchini humo wakitumia nguvu kupita kiasi, viboko na gesi za kutoza machozi kuwafukuza waliojipata nje.  \n Afisa wa Polisi alinaswa kwenye runinga akimhangaisha mwanahabari wa shirika la habari la Nation Media mjini Mombasa Peter Wainaina saa chache kabla kipindi cha katazo hilo kufika. \n Pia, raia wengine kwenye kivuko la Likoni walilazimishwa kulala chali palipo na vidimbwi.  \n Kufuatia hilo, rais wa baraza la wanasheria nchini Kenya, LSK, Nelson Havi aliishtumu vikali hulka hiyo ya baadhi ya maafisa wa polisi. \n "Baraza la Wanasheria nchini Kenya litaelekea mahakamani Jumatatu kupinga katazo hili linalotekelezwa kinyume cha sheria na ambalo limetumiwa vibaya na maafisa wa polisi.  \n Ni dhahiri kuwa Virusi vya Corona vitasambaa zaidi kutokana na matendo ya maafisa wa polisi kuliko wote wanaokaidi katazo hili," alieleza Nelson Havi. \n -Imetayarishwa na Mwandishi wa VOA Kennedy Wandera, Nairobi, Kenya. ##
Polisi na watoa huduma za afya mjini Baghdad Iraq, imeeleza kuwa idadi ya watu waliouwawa kutokana na maandamano yalokuwa yakiendelea kwa mda wa wiki moja huko mjini Baghdad Iraq sasa imefikia 110. \n Wizara ya mambo ya ndani ya Iraq imeeleza kuwa zaidi ya watu elfu sita wamejurihiwa. Ghasia zilizuka kwanza katika mji mkuu wa Iraq, Baghdad October mosi, pale waandamanaji walipoandamana dhidi ya ukosefu wa kazi, ukosefu wa huduma msingi na rushwa za kisiasa. \n Serikali imekubali kufanya mageuzi kadhaa, ikiwa ni pamoja na kutoa ruzuku katika bodi za nyumba, misaada ya pesa kwa watu wasiokuwa na kazi na mafunzo ya kazi kwa vijana. \n Hata hivyo, waandamanji wanadai mabadiliko makubwa zaidi yanahitajika, wakisema kuwa, rushwa imekithiri mno nchini humo.. ##
Wakati hali ya usalama kwa ujumla imeboreshwa, Shirika la Umoja wa Mataifa linaloshughulikia wakimbizi (UNHCR) linamaoni kuwa hali nchini Burundi bado siyo shuwari hivi sasa kuweza kushawishi wakimbizi kurejea nyumbani. \n\nTaarifa iliyotolewa na UNHCR Alhamisi inasema kuwa shirika hilo linaendelea kuwasaidia wakimbizi ambao wameeleza kuwa wamefanya uamuzi wao binafsi wakiwa huru na kuwa na taarifa za kutosha katika uamuzi wao wa kurejea makwao kwa hiari zao. \n Takriban wakimbizi 75,000 wamesharejea nchini Burundi tangu Septemba 2017, wakieleza matakwa yao ya kurudi majumbani kwao na mashambani na kuungana na familia zao. \n UNHCR imetoa wito kwa serikali hizo mbili za Burundi na Tanzania kutekeleza ahadi ya jukumu la kimataifa na kuhakikisha kuwa wakimbizi wanaorejea makwao wanafanya hivyo kwa hiari yao kwa kufuata makubaliano ya pande tatu yaliyosainiwa Machi 2018. \n UNHCR inazitaka serikali kuhakikisha kuwa hakuna mkimbizi anayerejeshwa Burundi kinyume cha matakwa yake, na kuwa hatua zichukuliwe kufanya hali ya usalama kuwa shuwari kwa wakimbizi wanaorejea, ikiwemo juhudi za kuwajengea imani na kuwapa motisha wale wanaochagua kurudi makwao. \n Wakati huohuo, mamia ya Warundi wanaendelea kukimbia kutoka Burundi kil mwezi, na UNHCR inazitaka serikali katika eneo kufungua mipaka yake na kuwawezesha wale wanaotaka hifadhi katika nchi hizo kufanya hivyo. \n Pia inatafuta fedha kwa ajili ya kuwasaidia zaidi ya wakimbizi 400,000 na kuwasaidia wale wanaotaka kurejea kuungana na familia zao Burundi na wale ambao wanatarajiwa kurejea kwa hiari yao mwaka 2019.. ##
Kampuni hewa ya Kenya ambayo iliitapeli serikali ya Rais John Magufuli baada ya kusaini mkataba wa shilingi bilioni 18 wa makubaliano ya kununua korosho, ikiahidi kulipa fedha hizo “katika siku tatu”, na baadae kuingia mitini. \n\nJanuari 30, kampuni hiyo Indo Power Solutions ililishangaza soko ilipojitokeza kununua, biashara yenye thamani kubwa katika soko, ya tani 100,000 za korosho kutoka serikali ya Tanzania baada ya makampuni maarufu ya kigeni kukataa kununua korosho hizo zikielezea bei anayoshinikiza Rais Magufuli hailipi. \n Gazeti la The Sunday Nation limeripoti hayo Jumapili likieleza kuwa hivi sasa kampuni hiyo imekuwa ikimulikwa na mkurugenzi mtendaji wake Brian Mutembei, ambaye alisema wao ni “kampuni ya kununua bidhaa” inayoshughulika na zao la kahawa na biashara ya kuku, uagizaji wa vilevi na uuzaji wa bidhaa zinazotokana na petrol. \n Hii imefuatia hatua ya Tanzania kuachana nao mwezi Machi kwa kushindwa kufanya malipo. \n “Achana na kampuni hiyo ambayo ilisaini mkataba na sisi mjini Arusha. Wameshindwa kutekeleza masharti ya mkataba huo na ilibidi tuachane nao,” Joseph Kakunda, Waziri wa Biashara na Viwanda wa Tanzania ameliambia gazeti la Sunday Nation. \n Wakati huo maafisa walipokuwa wanasaini mkataba huo na kampuni ya Indo Power, wachambuzi wa mambo ya biashara walikuwa tayari wanaeleza wasiwasi wao juu ya uwezo wa kampuni hiyo kutekeleza manunuzi hayo, ilivyokuwa ni kampuni haifahamiki kujishughulisha na mchakato au biashara ya korosho. \n Katika mkataba huo, ilikuwa imeahidi kutuma dola za Marekani milioni 180 (Shilingi milioni 18) kwa ajili ya manunuzi ya korosho “katika kipindi cha siku tatu”, na kusababisha mkataba huo kutiliwa wasiwasi. \n “Walitakiwa kuwa wamelipa malipo kamili katika kipindi cha miezi miwili kulingana na mkataba huo uliosainiwa. Lakini kampuni hiyo ilivunja masharti na kanuni za mkataba na imeondolewa,” amesema Kakunda. \n Tanzania imeanza sasa kuandaa mpango mwengine, ikiorodhesha makampuni sita kuweza kununua korosho hizo, mbili kati ya hizo ni za wazawa. \n “Kampuni hizi sita mpya ziko hivi sasa katika mchakato wa kutekeleza maelekezo ya mkataba. Zile ambazo zitafanya malipo mwanzo ndizo zitaweza kununua korosho hizo,” Kakunda amesema. \n Juhudi za kumtafuta Mutembei zilikuwa zimegonga ukuta baada ya kumpigia simu mara kadhaa naye hakujibu. Lakini katika duru za wafanyabiashara Kenya, Mutembei anajulikana kuishi maisha ya kifahari akiwa mara nyingi na viongozi maarufu katika ngazi za kisiasa. \n Imetayarishwa na mwandishi wetu, Washington, DC.. ##
Kiongozi wa Hong Kong ameahidi Jumatatu “kufanya kila analoweza” kumaliza maandamano yanayofanyika dhdi ya serikali yaliyovuruga jiji hilo kwa zaidi ya miezi mitano, kufuatia siku moja ya vurugu ambayo mtu mmoja aliuawa na mwengine kuchomwa moto. \n\nKwa mujibu wa Shirika la Habari la AP kunauwezekano kuwa Matamko ya Carrie Lam yakachochea dhana ya kuwa hatua kali za kisheria na operesheni za jeshi la polisi zitatumika kuzuia waandamanaji. \n “Sitaki kutoa maelezo zaidi, lakini nataka kuweka bayana kuwa tutafanya kila tuwezalo kutafuta njia itakayo maliza vurugu Hong Kong kwa haraka iwezekanavyo,” Lam amewaambia waandishi wa habari. \n Pia Lam amekataa kuridhia matakwa ya waandamanaji kufikia suluhisho la kisiasa. \n “Kama kuna matarajio yoyote kwamba kwa kuendeleza uvunjifu wa amani, Serikali ya Hong Kong itasalimu amri kwa shinikizo kufikia kile kinachoitwa madai ya kisiasa, ninasema wazi na kwa sauti kubwa hapa: Hilo halitatokea,” Lam amesema, akitumia herufi za mkato za Mkoa Maalum wa Utawala (SAR), inayomaanisha kuwa hadhi ya jiji hilo ni eneo la ardhi ya China lenye mamlaka yake.  \n Kuna uwezekano kuwa vurugu za Jumatatu zikapelekea kuamsha hisia mpaya Hong Kong baada ya mwanafunzi aliyeanguka wakati wa maandamano ya awali kufariki kutokana na majeraha Ijumaa na jeshi la polisi liliwakamata wabunge sita wanaounga mkono demokrasia mwisho mwa wiki kwa tuhuma za kuzuia shughuli za bunge wakati wa mkutano uliokuwa na vurugu Mei 11. Wote waliachiwa kwa dhamana. \n Chama tawala cha Kikomunisti cha China kimeeleza kitajaribu kutafuta njia ya kupitisha sheria dhidi ya wachochezi katika ardhi yake, baada ya hatua hiyo kusitishwa siku za nyuma kwa sababu ilipingwa na umma. \n Wakati Beijing imekanusha ripoti zinazoeleza kuwa huenda ikamuondoa Lam mwakani, chama hicho wiki iliyopita kimetoa tamko kikisema “itaboresha” mfumo wa kuwaweka na kuwaondoa viongozi wa ngazi ya juu wa Hong Kong. \n Katika picha za video zilizosambazwa, afisa wa polisi anaonekana akiwarushia risasi waandamanaji katika makutano ya barabara Jumatatu asubuhi, kisha akimlenga bunduki muandamanaji aliyekuwa amejifunika akimfuata. \n Wakati wawili hao wakihangaika, mwandamanaji mwengine akiwa amevaa nguo nyeusi anamkabili, ambaye afisa huyo anamlenga na bunduki. Anapiga bunduki na risasi inampata tumboni mwandamanaji wa pili ambaye anaanguka ardhini. Afisa huyo inaelekea anapiga tena bunduki wakati mwandamanaji watatu anayejiunga na mapambano. \n Muandamanaji aliyekuwa amevaa vazi jeupe anafanikiwa kukimbia, na kuruka katika ngazi zilizokuwa karibu, na afisa wa polisi na mwenzake wanawashikilia wale waandamanaji wawili waliokuwa wamewaangusha chini. \n Polisi wanasema kuwa muandamanaji mmoja ndio aliyekuwa amepigwa na risasi na anafanyiwa upasuaji hospitali. Msemaji wa uongozi wa Hospitali ya Hong Kong amesema mtu huyo hali yake mbaya lakini hakutoa maelezo zaidi. \n Hii ni mara ya pili muandamanaji anapigwa risasi tangu maandamano hayo yaanze mapema mwezi Juni, japokuwa polisi mara kwa mara wamekuwa wakitoa silaha za moto kuzuia mashambulizi ya waandamanaji. Zaidi ya watu 3,300 wamekamatwa katika maandamano hayo. \n Maelezo machache yanapatikana kuhusu tukio la uchomaji moto katika eneo la jirani la Ma On Shan. Picha za video zilizopostiwa katika mitandao zinaonyesha aliyechomwa moto akibishana na kundi la vijana kabla ya mmoja wao kumwagia mafuta na kuwasha moto. \n Imetayarishwa na mwandishi wetu, Washington, DC. ##
Maelfu ya wananchi nchini Jamhuri ya Kidemokrasia ya Congo (DRC) walijitokeza kuomboleza katika maziko ya Kiongozi wa zamani wa Upinzani nchini DRC ikiwa sasa ni miaka miwili baada ya kifo chake kutokea huko Ubelgiji. \n\nWatu wengine wameripotiwa kuwa walikita kambi sehemu iliyowekwa msiba huo. \n Etienne Tshisekedi ameenziwa kitaifa Jumamosi na maziko yake yamehudhuriwa na viongozi wa Afrika wakiwemo marais wa Rwanda na Angola. \n Mazishi ya Tshisekedi yamepangwa kufanyika katika kitongoji chake cha Nsele kilomita 40 mashariki mwa Mji mkuu wa Kinshasa. \n Mwanasiasa huyo mkongwe alifariki akiwa na umri wa miaka 84 mjini Brussels na mwili wake ulihifadhiwa katika nyumba ya maiti nchini humo hadi wiki iliyopita uliporejeshwa nyumbani DRC. \n Ibada maalum ya kumuenzi na kumuombea mwanasiasa huyo maarufu ilifanyika viwanja vya mashahidi mjini Kinshasa wakiongozwa na Askofu Fridolin Ambongo. \n Vyanzo vya habari nchini DRC vimeripoti kuwa Kanisa Katoliki lenye nafasi ya kipekee ya ushawishi katika masuala ya kisiasa lilitoa wito kwa wafuasi wake kujitokeza kwa wingi kwenye maziko ya Tshisekedi. \n Marais wa Rwanda na Angola walikuwa miongoni mwa idadi kubwa ya watu waliojitokeza kutoa heshima zao za mwisho katika maombolezi hayo. \n Imetayarishwa na mwandishi wetu, Washington, DC.. ##
Kamishna wa Polisi nchini New Zealand Mike Bush amesema Jumapili kuwa mwili mmoja wa muhanga wa mauaji yaliyofanyika katika misikiti ya Ijumaa mjini Christchurch utaanza kukabidhiwa kwa familia ya marehemu kuanzia Jumapili usiku. \n\nNaye Mkuu wa uchunguzi wa mauaji nchini humo Deborah Marshall amesema ofisi yake “inashughulikia kwa haraka iwezekanavyo” kuhakikisha inakabidhi mwili sahihi wa familia husika. “Hakuna kitu kibaya zaidi,” amesema, kuliko kutoa mwili wa marehemu kuwapa familia isiyohusika. \n Vyanzo vya habari vimeripoti kuwa taarifa iliyotolewa na kusambazwa kwa familia za wahanga hao, watu waliokufa ni kati ya umri wa miaka 3-77. Baadhi ya wahanga walitokea maeneo jirani, na wengine walitokea mbali kama vile Misri ama Fiji. Takriban watu wawili miongoni mwa waliokufa- mtoto na baba- walitokea familia moja. \n Ufafanuzi juu ya uchunguzi wa miili ya wahanga \n Makamu wa Kamishna Wally Haumaha amesema Jumapili kuwa ofisi yake imeshakutana na viongozi wa jumuiya ya Kiislam kusaidia kuwafahamisha juu ya umuhimu wa mchakato wa vipimo vya miili hiyo kuchukuwa muda mrefu kwa ajili ya uchunguzi wa jinai iliyofanyika dhidi yao. Amesema kuwa wanafahamu kuwa katika utamaduni wa Kiislam maiti hutakiwa kuzikwa ndani ya saa ishirini na nne. \n Serikali inamatumaini itakuwa imekabidhi miili yote ya wahanga wa tukio hilo kwa familia zao ifikapo Jumatano. Orodha ya awali ya wahanga imetolewa kwa familia zao, polisi wamesema. \n Idhaa ya Kiswahili ya Radio Ujerumani imesema mkuu mmoja wa shule Sheikh Amjad Ali alinukuliwa akisikitika kuwa, "tayari wameuawa, nini kingine wanataka kujua?", hii ikiwa ni kutokana na kucheleweshwa kutolewa kwa miili hiyo. \n Sababu za uchunguzi huo \n Deborah alisisitiza kuwa "miili ya waliofariki ilitakiwa pamoja na mambo mengine kufanyiwa vipimo vya mionzi, kuchukuliwa alama za vidole, mpangilio wa meno na kufanyiwa uchunguzi wa kina. \n Mume asema hana kinyongo na muuaji \n Farid Ahmad mwenye miaka 44 ambaye mkewe Husna aliuawa wakati alipokuwa akikimbilia kutoka msikitini kujiokoa, alikataa kumlaumu mshambuliaji na badala yake alisema "ningalipenda kumwambia kwamba nampenda kama alivyo". Alisema hayo alipozungumza na shirika la habari la AFP. \n Kulingana na vyombo vya usalama, watu 34 bado wamelazwa hospitalini. Miongoni mwao ni mtoto wa miaka minne Alin Alsati, aliyekuwa akiswali na baba yake Waseeim katika msikiti wa Al Noor, ambaye alipigwa risasi mara tatu. \n Tamko la Tarrant lilimfikia Waziri Mkuu \n Waziri Mkuu wa New Zealand Jacinda Ardern amesema Jumapili kuwa yeye ni kati ya zaidi ya watu 30 waliotumiwa tamko la itikadi ya kibaguzi iliyotumwa kupitia barua pepe na mshukiwa wa muuaji ya watu 50, Brenton Tarrant, dakika tisa kabla ya shambulizi lake la mrengo wa kulia la kigaidi katika misikiti miwili New Zealand. Tamko hilo lilikuwa linawalaani Waislam na pia kuwaita wahamiaji ni “wavamizi”. \n Amesema kuwa tamko hilo lilitumwa katika ofisi yake na “yeye hakulipokea moja kwa moja” na wala halikuelezea sehemu ambayo shambulizi hilo la mauaji litafanyika. \n Ardern amesema Tarrant, miaka 28, Raia wa Australia na mwenye msimamo binafsi wa itikadi za kibaguzi amefunguliwa mashtaka ya mauaji kuhusiana na tukio la kuwapiga bunduki watu misikitini “ bila shaka sheria itachukuwa mkondo wake kwa kumhukumu kwa vitendo vyake nchini New Zealand. \n Mabadiliko ya sheria ya kumiliki silaha  \n Hapo awali baada ya tukio Ardern aliyaita mauaji hayo ya umma “kitendo cha uvunjifu wa amani kisichokuwa cha kawaida.” Alisema kuwa mshambuliaji huyo aliyetumia bunduki alikuwa na bunduki tano, mbili kati ya hizo ni zenye uwezo wa kurusha risasi nyingi kwa wakati mmoja. Silaha zote hizo zilikuwa zimenunuliwa kwa kufuata sheria. \n Waziri Mkuu huyo ametoa tamko mara kadhaa wakati wa mkutano wake na waandishi wa habari Jumapili kuwa “Lazima kutafanyika mabadiliko ya sheria zetu za kumiliki silaha.”. ##
Viongozi wa mji wa Kismayu wameanza kuwasafirisha majeruhi wenye hali mbaya walioathiriwa na shambulio la Ijumaa kwenda mjini Mogadishu kwa matibabu zaidi. \n\nKatika zoezi hilo Rais wa Jubaland, Somalia, Ahmed Mohamed Islam alishiriki huku akiwafariji watu waliojeruhiwa. \n Watu 33 waliuawa katika shambulio hilo na wengine 56 kujeruhiwa. \n Shambulizi hilo lililotokea siku ya Ijumaa na kudumu kwa masaa kumi na mbili lilifanyika katika hoteli maarufu ya Medina iliyoko katika eneo la kusini mwa mji wa bandari wa Kismayu. Al-Shabaab wamedai kuhusika na shambulizi hilo. \n Ahmed Mohamed Islan, anayejulikana kama Madobe, Rais wa uongozi wa kimkoa wa Jubbaland, alisema "vikosi vyetu vya ulinzi vimeweza kumaliza shambulio hilo baada ya mapambano ya masaa mengi na madhalimu, na hatimaye kuweza kuwahami watu wengi waliokuwa katika eneo hilo wasiokuwa na hatia.. ##
Wabunge wa Uingereza wamepiga kura Jumatatu usiku kuchukua udhibiti wa hatua ya Uingereza kujitoa Umoja wa Ulaya -Brexit kutoka kwa Waziri mkuu Theresa May ili kujaribu kupata makubaliano yanayokubalika kwa wote Uingereza na Umoja wa Ulaya. \n\nKura hiyo ina maana kuanzia Jumatano wabunge watafikiri juu ya kutoa nafasi kwa mapendekezo kadhaa ambayo wanatumai yatakubalika kwa pande zote. \n Kura katika bunge la Uingereza ilikuwa 329-302, ikiwa ni pamoja na mawaziri watatu wa serikali kujiuzulu nyadhifa zao ili tu waweze kupiga kura kuunga mkono hatua hiyo. \n Serikali ya May, imeita hatua hiyo ya bunge kuwa ya hatari na isiyotabirika kwa mfano wa siku zijazo lakini ikatoa wito wa kutambua hali halisi. \n Kura ya Jumatatu bungeni humo ina maana kuanzia Jumatano, wabunge watafikiri juu ya kutoa nafasi kwa mapendekezo kadhaa ambayo wanatumaini yatakubalika kwa pande zote ili kuwezesha Uingereza, kujitoa katika umoja wa Ulaya, kitu ambacho waziri mkuu May ameshindwa kukifanikisha na kuacha siku zijazo za serikali yake kuwa mashakani. \n Imetayarishwa na Sunday Shomari.. ##
Rais Nicolas Maduro ameamrisha kufungwa kwa mpaka wa Venezuela unaopakana na Brazil Alhamisi. \n\nWakati huohuo mvutano wa madaraka ukiendelea kati yake na Huan Guaido, kiongozi wa upinzani anayeendeleza juhudi za kuingiza msaada wa kibinadamu nchini humo licha ya kuzuilia na jeshi. \n Guaido amekuwa yumo katika msafara wa magari yaliyoingia Colombia kubeba msaada uliotolewa na Marekani, akikaidi amri ya jeshi la Maduro, linalomzuia kuleta misaada hiyo ya kibinadamu Venezuela. \n Maduro hata hivyo amekataa msaada wa kibinadamu uliokuwa umetolewa kupitia ombi la Guaido kwa madai ya kwamba ni njama inayotumiwa na utawala wa Marekani kuingia nchini humo kijeshi. \n Lakini Guaido ameapa ataendelea na juhudi za kuingiza msaada huo nchini Venezuela na ifikapo Jumamosi misaada hiyo itakuwa imeingizwa nchini. \n Imetayarishwa na Mwandishi wetu, Washington, DC.. ##
White House inasema haitashiriki katika usikilizaji wa kesi Jumatano unaolenga kumuondoa madarakani Rais Donald Trump yanayoendeshwa na Kamati ya Sheria ya Baraza la Wawakilishi. \n\nMwenyekiti wa kamati hiyo, Jerrold Nadler alimwalika Rais Donald Trump na mwanasheria wake kuhudhuria kikao hicho cha kwanza cha kamati hiyo inayosikiliza shauri hilo la uchunguzi wa kumfungulia kesi ya kumuondoa rais madarakani ikiingia katika awamu nyingine. \n Wakati hakuna aliyekuwa na matarajio ya kuhudhuria kwake, rais amepanga kuhudhuria mkutano wa NATO unaofanyika karibu na London wiki hii, mshauri wa White House Pat Cipollone pia amekataa mwaliko wa Jumatano. \n Cipollone alisema atajibu mwishoni mwa wiki iwapo White House itashiriki kwenye shauri hilo katika siku zijazo. \n Nadler alimhakikishia Trump na wakili wake katika barua ya mwaliko aliyoituma wiki iliyopita kwamba “anayo nia ya dhati kuhakikisha mchakato huu wa mahojiano ni wa uadilifu na wenye kuelimisha. \n Kikao hicho cha Kamati ya Sheria siku ya Jumatano kitalenga kwenye kanuni za katiba zinazoelezea mashtaka ya kuondolewa madarakani rais. Mashahidi ambao bado hawajatajwa majina watakuwa ni wataalamu wa sheria.. ##
Jarida la Forbes limetoa orodha ya watu matajiri Zaidi barani Afrika. Aliko Dangote, mfanyabiashara maarufu mzaliwa wa Nigeria, ameorodheshwa kwa mara ya tisa mfululizo kama anayeongoza kati ya mabilionea wote barani Afrika . \n\nKutoka Afrika Mashariki, Mohammed Dewji, maarufu Mo, mfanyabiashara tajika na raia wa Tanzania ametajwa kwkama miongoni mwa mabilionea 20 wa bara hilo, akishikila nafasi ya 16. \n Hata hivyo, kwa mujibu wa jarida hilo, utajiri wa bilionea huyo, ambaye anamiliki kilabu cha soka cha Simba, umedaiwa kupungua hadi dola bilioni 1.6. \n Mo aligonga vichwa vya habari mwezi Oktoba mwaka 2018 baada ya kutekwa nyara na baadaye kuachiliwa baada ya siku kumi, katika kile kilichotajwa na wachambuzi kama kisa kisicho cha kawaida. \n Kufikia sasa, hajajulikana bayana ni nani walimteka nyara mjasiriamali huyo au ni kwa nini, huku maafisa wa serikali ya Tanzania wakisisitiza mara kwa mara kwamba bado wanaendelea na uchunguzi dhidi ya kisa hicho. Mwezi Oktoba 2018, watu watatu walikamatwa kuhusiana na kesi hiyo. \n Mo alizaliwa tarehe 8 Mei mwaka 1975, mjini Ipembe, mkoa wa Singida, akiwa pili miongoni mwa watoto sita wa Gulamabbas Dewji na Zubeda Dewji. \n Alisomea chuo kikuu cha Gerogetown jijini Washington DC na kuhitimu mwaka 1998 na shahada katika biashara ya kimataifa na fedha na masuala pia ya dini. \n Baada ya hapo, alirejea Tanzania na kuanza kushiriki katika usimamizi wa kampuni ya Mohammed Enterprises Tanzania Limited (MeTL) iliyoanzishwa na babake miaka ya 1970. Baadaye alipanua wigo wake na kuanzisha makampuni mbalimbali, hali iliyomfanya mmoja wa Watanzania maarufu zaidi. \n Tukirejelea ripoti hiyo mpya ya Forbes, Dangote mwenye umri wa miaka 62 ambaye anafanya biashara za aina mbalimbali, ikiwa ni pamoja na uzalishaji na uuzaji wa saruji, sukari na unga wa ngano ana utajiri wa dola Bilioni 10.1. \n Dangote anafuatiwa na mfanyabiashara wa Misri Nassef Sawaris, ambaye aliongeza utajiri wake kutoka dola bilioni 6.3, alizokuwa nazo mwaka uliopita, hadi dola bilioni nane. \n Isabel dos Santos mwenye utajiri wa dola bilioni 2.2, ameendelea kushikilia taji la mwanamke tajiri Zaidi barani Afrika. \n Inaaminika kwamba Bi Dos Santos alijipatia utajiri wake wakati babake alipokuwa rais ambapo alianza kumiliki hisa katika makampuni mengi ya Angola pamoja na benki. \n wa aliyekuwa rais wa Angola Isabel dos Santos ni miongoni \n Wakati huo huo, Katika orodha ya watu wanne matajiri zaidi duniani, Bernard Arnault, sasa ndiye mtu tajiri zaidi duniani akiwa na mali yenye thamani ya dola billioni 116.5. \n Bernard anamiliki kamapuni ya mitindo ya Louis Vuitton na Sephora. \n Jeff Bezos, kutoka Marekani, anayemiliki mali yenye thamani ya dola bilioni 115.6 alitangazwa kuwa mtu wa pili kwa utajiri zaidi duniani, huku nafasi ya tatu ikienda kwa mjasiriamali tajika, Bill Gates, mwenye mali yenye thamani dola bilioni 110.6.. ##
Marekani inatarajiwa kuiwekea Iran vikwazo vipya, Jumatatu, ikilenga kuongeza msukumo zaidi kwa uchumi wa nchi hiyo ili kubadilisha tabia ya serikali yake. \n\nWaziri wa Mambo ya nje wa Marekani Mike Pompeo ametaja hatua hizo mpya kuwa muhimu lakini akakataa kutoa maelezo zaidi kwa waandishi wa habari kabla ya tangazo rasmi. \n Pompeo alikuwa akizungumza alipowasili kutoka Saudi Arabia na Umoja wa Falme za kiarabu, alikozuru kuendeleza juhudi za utawala wa Rais Donald Trump za kujenga umoja wa washirika ili kukabiliana na Iran. \n Iran imekanusha kwamba inatengeneza silaha za nuclear, na ilisaini mkataba wa mwaka 2015 na Marekani, Uingereza, China, Ufaransa, Russia na Ujerumani ili kuondoa hofu hiyo. \n Imetayarishwa na mwandishi wetu, Washington, DC. ##
Waombolezaji wamepanga kukusanyika Alhamisi katika mji wa Minneapolis Marekani kuombeleza moja ya maombolezo matatu yaliyo tayarishwa kwa ajili ya George Floyd. \n\nFloyd, mtu ambaye kifo chake kimetokea akiwa ameshikiliwa na polisi kimepelekea maadamano ya zaidi ya wiki mmoja yakidai haki na mageuzi ya mifumo. \n Kiongozi wa haki za kiraia Mchungaji Al Sharpton anaongoza ibada binafsi Alhamisi ilioandaliwa kwa ajili ya familia na marafiki wa marehemu. \n “Inatukumbusha orodha ndefu ya wale waliouawa bila ya haki na polisi na wale waliouawa bila ya haki kwa sababu ya upendeleo, wasiokubali rai za wengine, na wabaguzi,” Sharpton amesema katika ujumbe wake kwenye mtandao wa kijamii kabla ya ibada hiyo.  \n “Tunawafikiria wapendwa wao, tunafikiria wangekuwa nani. Tunafikiria michango yao ambayo wangeweza kuleta katika jamii, na hivyo tumenyanyuka na kuchukua hatua ili kufikia haki na usawa.”  \n Kuuaga mwili wa marehemu katika ibada ya umma na binafsi imepangwa kufanyika Jumamosi huko North Carolina, jimbo ambako Floyd alizaliwa, na itafuatiwa na ibada kubwa Jumatatu huko Houston ambako alikuwa kwa muda mwingi zaidi wakati wa uhai wake. \n Waandamanaji wamepokea kwa moyo mkunjufu hatua ya waendesha mashtaka wa jimbo la Minnesota kuwafungulia mashtaka maafisa wengine watatu kuhusiana na kifo cha Floyd. \n Maandamano siku ya Jumatano usiku katika miji mbalimbali kwa mara nyingine yalikuwa kwa kiwango kikubwa ya amani. \n Mjini Washington, maelfu ya watu waliandamana nje ya White House na Bunge la Marekani, na kutembea kwenda mtaa wa Pennsylvania wakati Vikosi vya Taifa, polisi na walinzi kutoka vikosi vya serikali kuu wakilinda maeneo hayo. \n Meya wa Washington Muriel Bowser alilegeza masharti ya kutotoka usiku, yakianza saa tano usiku badala ya saa moja usiku, baada ya usiku kadhaa wa utulivu.  \n Mkuu wa polisi huko Detroit amesema maafisa wa polisi hawatamzuia mtu yeyote atakaye andamana kwa amani baada ya sheria ya kutotoka usiku ilipoanza kutekelezwa, wakati Meya wa Seattle Jenny Durkan aliondoa amri ya kutotoka usiku ambayo ilitakiwa itekelezwe hadi Jumamosi. \n Meya wa San Francisco London Breed na Meya wa Los Angeles Eric Garcetti wamesema wamepanga kusitisha amri ya kutotoka usiku Alhamisi. \n Maandamano nchini Marekani yalianza huko Minneapolis, ambako Floyd, Marekani mweusi mwenye miaka 46, alifariki Mei 25 baada ya polisi wazungu kumshikilia chini ya ulinzi wakimlaza kifudifudi barabarani na mmoja wao kumkandamiza shigo yake kwa goti kwa dakika kadhaa. \n Mwanasheria Mkuu wa Minnesota Keith Ellison alitangaza Jumatano kuwa Derek Chauvin, aliyemkamata Floyd, amefunguliwa mashtaka ya daraja la pili la mauaji na daraja la pili la mauaji bila ya kukusudia baada ya kukamatwa wiki iliyopita.  \n Ellison pia ametangaza kufunguliwa mashtaka ya kusaidia uhalifu huo na kushiriki katika daraja la pili la mauaji dhidi ya maafisa wengine watatu waliokuwa katika tukio la kukamatwa Floyd : J.A. Keung, Thomas Lane and Tou Thao. Maafisa wote wanne wamewekwa rumande na kufukuzwa kazi idara ya polisi. \n “Naamini kuwa hatua hizi ni kwa maslahi ya Floyd katika kutendewa haki, familia yake na jamii yetu na jimbo letu,” Ellison amesema. \n Tunashirikiana katika kesi hii kwa lengo moja tu : kuhakikisha George Floyd anatendewa haki.”  \n Wawakilishi Justin Amash na Ayanna Pressley wametangaza Jumatano kuwa wanaongoza muswada wa kufuta kinga ya polisi, kitu kitachofanya iwe rahisi watu waliodhulumiwa haki za kiraia kuwashtaki maafisa katika mahakama ya kiraia.  \n Kinga hiyo inazuia polisi kuwajibishwa, inazuia haki ya kweli kutendeka, na inazuia haki za kikatiba za kila mtu katika nchi hii,” Pressley amesema. \n Katika moja ya taarifa chache za mapambano Jumatano usiku, polisi wa New Orleans walitumia mabomu ya kutoa machozi kuwatawanya mamia ya waandamanaji. Maafisa wa polisi wamesema waandamanaji walikaidi amri ya kutovuka daraja.. ##
Shirika la Afya Duniani limeripoti Ijumaa kuwa maambukizi ya COVID-19 barani Afrika yameongezeka kwa asilimia 51 na vifo vimefikia asilimia 60. \n\nAkiongea katika mkutano wa Geneva, Dkt Tedros Adhanom Ghebreyesus, Mkurugenzi Mkuu wa WHO, amesema idadi hiyo inaweza kuwa ya juu zaidi kama upimaji ungekuwa wa kutosheleza barani Afrika. \n “Wiki iliyopita kumekuwa na ongezeko la asilimia 51 katika taarifa za idadi ya maambukizi zilizo ripotiwa katika bara langu, Afrika, na asilimia 60 ya ongezeko la vifo. Kutokana na changamoto za hivi sasa za kupata vifaa vya kupima COVID-19, inawezekana kuwa idadi halisi iko juu kuliko kile \n Hadi kufikia siku ya Ijumaa, takwimu rasmi zinaonyesha, Algeria, ambayo inavifo zaidi ya 360 hadi sasa, ni nchi ya Kiafrika iliyokuwa na idadi ya juu zaidi ya vifo. Misri ni ya pili ikiwa na zaidi ya vifo 200. Morocco imeripoti vifo 135 na Afrika Kusini 50. \n Nchi za Kiafrika zimethibitisha kuwa na jumla ya maambukizi 19,334 tangu mlipuko wa virusi hivyo kutokea China mwisho wa mwezi Disemba 2019. \n Japokuwa hadi sasa Afrika imekuwa na maambukizi machache ukilinganisha na maeneo mengine ya dunia, maafisa wa afya wanahofia kuwa hali hiyo inaweza kugeuka na kuwa mbaya zaidi.. ##
Rais Felix Tshisekedi wa Jamhuri ya Kidemokrasia ya Kongo ameahidi kuwaachilia huru wafungwa wote wa kisiasa na kupanga kuwarudisha wale wote walokimbia n’gambo kutokana na sababu za kisiasa. \n\nAkizungumza katika sherehe za kuzindua malengo yake ya kisiasa, usalama na uchumi mnamo siku 100 za kwanza za utawala wake kwenye uwanja wa Mabadilishano ya Mawazo, mtaa wa Limete, mjini Kinshasa siku ya Jumamosi, rais Thisekedi alisema atahakikisha wizara ya sharia na mfumo wa mahakama zinaendeshwa na watu waaminifu na wenye maadili yasiyo na dosari. \n “Mnamo siku kumi zijazo nitatoa msamaha wa rais kuachiliwa huru wafungwa walohukumiwa na mahakama. Na katika kuimarisha utaratibu wa kidemokrasia nchini mwangu , nimeamua kwamba lengo langu kuu mnamo siku 100 za kwanza kupunguza mvutano wa kisiasa.” alisema rais Tshisekedi \n Alisema atamamrisha waziri wa sharia kuwaachilia huru wale wote walokamatwa kwa sababu za kueleza maoni yao, hasa wakati wa mikujtano ya kisiasa kabla ya uchaguzi waDisemba 30. \n Kuhusiana na utawala bora kiongozi huyo aliyechukua madaraka Januari 24, ameahidi kutayarisha kanuni za maadili ya vyombo vya serikali na kusimamia utekelezaji wake. \n Tshisekedi alitowa pia ahadi ya kufanya marekebisho makubwa katika mazingira ya biashara kwa kutowa kanuni mpya za uchimbaji madini na kuhakikisha kuna mikataba ambayo pande zote husika zinanufaika kwa usawa. \n Ili malengo yake yaweze kufanikiwa kiongozi huyo aliyechukua madaraka kuytoka Joseph Kabila amesema ana hitaji ushirikiano na Wakongo wote kwa kubadli maadili na mawazo yao kwa kuheshimu haki za binadamu, haki za kiraia, na uhuru wa kila aina kwa kila mtu.. ##
Baadhi ya wakimbizi wamestaajabishwa na kauli ya Waziri wa Mambo ya Ndani wa Tanzania Kangi Lugola, ambayo inasema hali ni shuwari nchini Burundi ikiwa inawalazimisha kurudi Burundi.  \n\n“Ni wazi kwamba serikali ya Tanzania kwa ushirikiano na serikali ya Burundi wanataka kuturejesha nyumbani kwa nguvu. Walio wengi hatuko tayari kurejea, kwa sababu hali ya usalama bado haijaimarika,” Mmoja wa wakimbizi Renovat Nduwayo amesema. \n “Tunafuatilia habari za Burundi, tunasikiliza vyombo vya habari vya ndani ya Burundi na vile vya kimataifa, ukweli ni kwamba bado kuna watu wanaendelea kuuawa, wengine wanatoweka, na wengine wanakamatwa kinyume cha sheria,” ameongeza. \n Renovat Nduwayo akiongea kwa niaba ya wakimbizi wenzake amesema, iwapo serikali ya Tanzania itatekeleza tishio lake la kuwarejesha kwa nguvu wakimbizi, basi itabidi kuliomba Shirika la Umoja wa Mataifa linalowasimamia wakimbizi, UNHCR, kuwahamishia katika nchi nyingine za Afrika Mashariki kama Rwanda, Uganda na Kenya. \n “Hatuna nguzu za kupingana na serikali ya Tanzania, tunaomba shirika la umoja wa mataifa la kuhudumia wakimbizi kututetea na kututafutia hifadhi katika nchi za Afrika mashariki ambazo ziko tayari kutupa hifadhi. \n Waziri Lugola alitoa matamko makali akionya mfanyakazi yeyote wa shirika lolote, liwe la kimataifa linafanya kazi kwa wakimbizi akijaribu kuwshawishi wakimbizi kwa kuwarubuni kwa kuwapotosha... kwamba Burundi haina amani atachukuliwa hatua na serikali ya Tanzania, akiongeza kama kuna wakati wa kujua nguvu ya Dkt John Pombe Magufuli ni katika suala hili. \n "Baada ya kujridhisha na hali ya usalama nchini Burundi, serikali za nchi hizi mbili zimetiliana makubaliano kati yao," alisema Lugola. \n Waziri wa Mambo ya Ndani, Kangi Lugola, na Waziri wa Mambo ya Ndani wa Burundi, Pascal Barandagiye tayari wamesaini makubaliano yatakayo hakikisha wakimbizi wote waliopo katika Kambi ya Nduta, Wilayani Kibondo na Mtendeli iliyopo Wilayani Kakonko Mkoa wa Kigoma wanarejeshwa Burundi bila kukwamishwa na mtu au shirika lolote. \n Ripoti ya UNHRC ya tarehe 31 Julai 2019, yaonyesha kuwa wakimbizi 342,867 bado wanapiga kambi Tanzania, Uganda, Rwanda na DRC, na kuwa Tanzania pekee inahifadhi wakimbizi 183,707. \n Tanzania na Burundi wamesaini makubaliano ya kuwarejesha Wakimbizi 2000 kwa kila wiki nchini mwao kuanzia Oktoba 1, 2019. \n Imetayarishwa na mwandishi wetu, Washington, DC.. ##
Umoja wa Afrika, AU, umelaani shambulio la kigaidi lililouwa watu wasiopungua 79 na kujeruhi wengine 149 mjini Mogadishu, Somalia Jumamosi na imesema itafanya juhudi zaidi kuimarisha usalama katika nchi ya Pembe ya Afrika. \n\nMwenyekiti wa Kamisheni ya AU Moussa Faki Mahamat amesema taasisi hiyo haitapuuzia vitendo vya uhalifu kama hivyo dhidi ya ubinadamu, ikisisitiza kuwa haitatishika kwa vitendo vya uoga vya kihalifu vinavyofanywa na magaidi ambao hawataki amani iwepo Somalia. \n "Kuunga mkono kwetu Serikali Kuu ya Somalia, na kazi yetu tunayotekeleza Somalia itaendelea hadi kufikia lengo lake na dhamiri yake kupitia majukumu yake na kutekeleza matakwa ya kisheria ya wananchi wa Somalia ya kuishi wakiwa huru, kwa amani na usalama, " amesema Mahamat katika tamko la vikosi vya kulinda amani vya AU nchini Somalia (Amisom) Jumapili \n Mapema Jumapili mtu aliyejitoa muhanga aliripua gari katika eneo la kukagua magari lililokuwa na shughuli nyingi ambako magari kadhaa yalikuwa yamejipanga katika kupitia ukaguzi wa kiusalama nje kidogo ya mji wa Mogadishu. \n Kati ya wale waliouawa katika mlipuka ni pamoja na wanafunzi wa vyuo vikuu, wanawake, watoto na wafanyakazi wa vikosi vya usalama wa taifa vya Somalia.. ##
Uamuzi wa Sudan mwezi huu kuwafungulia mashtaka katika mahakama ya Kimataifa ya Uhalifu (ICC) maafisa wa zamani wa nchi hiyo akiwemo rais Omar al-Bashir aliyepinduliwa, umepokelewa vyema na watu wanaoishi katika eneo la Darfur lenye mapigano. \n\nTuhuma dhidi ya Bashir na maafisa wengine watatu waliokuwa katika serikali yake, ni pamoja na kuhusishwa na mauaji ya halaiki na uhalifu wa vita walioufanya huko Darfur. \n Mauaji hayo yalitokea baada ya vita vya wenyewe kwa wenyewe kuzuka mwaka 2003. Lakini maafisa wa serikali ya Sudan wamegusia kuwa kesi hiyo huenda isisikilizwe The Hague. \n Mohamed Eisa alikuwa na umri wa miaka 12 pale wanamgambo waliposhambulia kijiji chake upande wa Mashariki mwa Darfur miaka 10 iliyopita, na baba yake na ndugu zake kuuawa, na kuwalazimisha familia yote kukimbia kuokoa maisha yao.  \n Kijana huyu amekuwa akiishi katika muongo mmoja upande wa Magharibi ya Sudan kwenye kambi ya Kalma, kambi kubwa kuliko zote katika eneo la Darfur ikiwahifadhi wale waliolazimika kukimbia makazi yao, ikiwa na wakazi takriban nusu milioni.  \n Kama ilivyo kwa waathirika wengi wa vita katika eneo la Darfur, Eisa anailaumu serikali ya rais wa zamani Omar al-Bashir kuhusika na vita hivyo, ambavyo Umoja wa Mataifa wanasema imesababisha watu takriban 300,000 kuuawa na watu milioni 2.5 kulazimika kuyakimbia makazi yao tangu mwaka 2003.. ##
Hatma ya madaktari wawili ambao ni raia wa Cuba bado haijulikani baada ya ripoti za kutekwa nyara na magaidi wa al-Shabaab kaskazini mashariki mwa kenya. Inadaiwa kuwa huenda madaktari hao wamevushwa hadi nchini jirani ya Somalia . \n\nMadaktari hao ni miongoni mwa kundi la madaktari zaidi ya 100 kutoka Cuba waliowasili Kenya kwa ombi la serikali kufanya kazi kuziba pengo la uhaba wa madaktari . \n Msemaji wa polisi nchini Kenya Charles Owino amethibitisha kuwa mlinzi wa madaktari hao ameuawa na magaidi ambao tayari walitoroka na gari na kuingia Somalia. \n Wakati huohuo vyanzo vya habari nchini Kenya vinasema kuwa dereva wa gari la serikali ya jimbo la Mandera ambalo madakatari hao walikuwa wakilitumia limepatikana na dereva wake anahojiwa. \n Hii sio mara ya kwanza kwa raia wa kigeni kutekwa nyara, mwaka 2018 raia wa Utaliano Sylvia Constanca Romano alitekwa nyara eneo la pwani ya Kenya na hadi sasa bado hajapatikana. \n Imetayarishwa na Mwandishi wetu, Washington, DC.. ##
Mwanamuziki maarufu wa Uingereza Sir Elton John amechangisha dola millioni sita kwa ajili ya kupambana na virusi vya HIV na ukimwi nchini Kenya. \n\nMwanamuziki huyo alikusanya fedha hizo katika tamasha lililohudhuriwa na watu mashuhuri Jumatano kusini mwa Ufaransa. \n Fedha hizo zilikusanywa kusaidia mpango wa kusambaza vifaa vya kujipima HIV kwa ajili ya vijana laki nne nchini Kenya. \n Tamasha hilo lilihudhuriwa na watu kadha mashuhuri wakiwemo wanamuziki na wacheza sinema mashuhuri duniani. \n Taasisi ya Elton John Foundation ilitangaza mwaka 2018 kuwa ina lengo la kupanua uwezo wa kugundua na kutibu uambukizaji wa virusi vya HIV, hasa Afrika, Kusini mwa jangwa la Sahara. Elton John alisema katika tamasha hilo ni muhimu kwa watu kuweza kujipima wenyewe kwa sababu wengi wanaona aibu kwenda katika vituo vya afya. \n Mwimbaji huyo na mtunzi wa nyimbo, akiwa katika mapumziko wakati wa safari yake ya kuaga akipita sehemu mbalimbali duniani aliwakaribisha wanamuziki wa kizazi chake katika nyumba yake yakifahari iliyoko Cap d’ Antibes akiwemo Mwimbaji Chris Martin wa bendi ya Coldplay, mpiga gitaa wa bendi ya The Who, Pete Townshend, mcheza filamu Joan Collins na Taron Egerton, aliyecheza nafasi ya John katika filamu ya “Rocketman,” \n Taasisi ya Elton John AIDS imechangia kiasi cha dola za Marekani milioni 450 katika miradi mbalimbali tangu ilipoanzishwa mwaka 1992, kwa mujibu wa maafisa wa taasisi hiyo. Sehemu kubwa ya fedha zinatokana na uchangishaji katika karamu za kila mwaka na minada mbalimbali huko Los Angeles na New York. \n Imetayarishwa na mwandishi wetu, Washington, DC.. ##
Watu 12 wenye silaha wameripotiwa kuuawa katika mapigano na vikosi vya kulinda usalama vya serikali ya Burundi, yaliotokea jumapili katika wilaya mojakusini mwa mji mkuu Bujumbura. \n\nKiongozi wa wilaya ya Nyabiraba, Ferdinand Simbananiye amewaambia waandishi wa habari kwamba kundi lenye wapiganaji 14 lisilojulikana lilishambulia wilaya yake Jumapili, 12 miongoni mwao waliuawa, katika makabiliano na jeshi la polisi. \n Kiongozi huyo ameongeza kuwa askari polisi moja pia aliuawa katika mapigano hayo, huku wapiganaji 2 wakikamatwa na silaha zao 6 kupokonywa. \n Hakuna kundi lililodai kuhusika na shambulizi hilo. \n Taarifa zinasema wakazi wa wilaya hiyo iliyopo mkoa wa Bujumbura vijijini, hasa wafuasi wa chama cha upinzani cha CNL wana wasiwasi mkubwa baada ya kutokea mapigano hayo. \n Wafuasi wa chama cha CNL cha naibu spika wa bunge Agathon Rwasa, wamekuwa wakilalamika kwamba wanakamatwa kiholela na polisi, ikiwashutumu kuhusika katika harakati za kuvuruga usalama. \n Chama hicho kimepinga mara kadha tuhuma hizo za polisi, na kudai kwamba wafwasi wake wananyanyaswa kwa sababu ya misingi ya kisiasa. \n Burundi ambayo inakumbwa na mzozo wa kisiasa tangu April 2015, inajianda kuelekea kwenye uchaguzi mkuu mwezi Mei 2020. Rais aliyeko madarakani, Pierre Nkurunziza hatagombea tena baada ya kuhudumu mihula mitatu tangu mwaka wa 2005. \n Imetayarishwa na mwandishi wetu, Washington, DC.. ##
Mwandishi wa habari Tanzania amekamatwa kwa madai ya kuchapisha habari za uongo baada ya kutangaza habari ya ukatili unaofanywa na jeshi la polisi, wakili wake amesema Ijumaa. \n\nJoseph Gandye ambaye anafanya kazi katika kituo cha Televisheni cha Watetezi, alikamatwa Alhamisi mjini Dar es Salaam na kuzuiliwa usiku kucha rumande. \n Kwa mujibu wa wakili wake Jones Sendodo, mteja wake alihamishwa kwenda kituo cha polisi mkoa wa Iringa ulioko kusini mwa Tanzania siku ya Ijumaa. \n Mkuu wa Polisi wa Iringa alipinga vikali taarifa hiyo Agosti 14 na kutoa onyo kali dhidi ya kupakwa matope kwa jeshi la polisi na maafisa wake. Hivi leo polisi imesema kuwa bado yuko mikononi mwao mjini Iringa na hajafikishwa mahakamani. \n Wakati huohuo taarifa juu uminyanji wa uhuru wa habari unaoendelea hivi sasa nchini humo zimeendelea kuripotiwa katika vyombo vya habari ndani na nje ya Tanzania. \n Watetezi TV inamilikiwa na Mtandao wa Watetezi wa Haki za Binaadamu Tanzania (THRDC) na imejikita zaidi kwenye taarifa za ukiukwaji wa haki za binaadamu nchini humo. \n Kwa mujibu wa Mratibu wa Kitaifa wa THRDC, taarifa iliyomtia matatani Gondye inahusu tuhuma za polisi mkoani Iringa kuwalazimisha mahabusu kulawitiana katika kituo cha Mafinga. \n Mahabusu hao sita walikuwa wanakabiliwa na tuhuma za kumuibia mwajiri wao na wanadaiwa kupigwa pia na polisi. \n "Juni 17, waandishi wa Watetezi TV walipokea ripoti za matendo hayo ya kudhalilisha katika kituo cha polisi Mafinga, mkoani Iringa. Baada ya kupokea taarifa, Joseph Gandye alisafiri kwenda Iringa na kufanya uchunguzi wa kina kisha kuchapisha taarifa hiyo kwenye mitandao (ya Watetezi TV) ya Facebook, Twitter na You Tube," inaeleza taarifa kutoka THRDC. \n Imetayarishwa na mwandishi wetu, Washington, DC.. ##
Anataka Kamati Kuu ya chama tawala CCM itoe tamko kuhusu uanachama wake \n\nNo media source currently available \n  Waziri wa zamani wa mambo ya nje Tanzania Bernard Membe anasema yuko tayari kuingia katika kinyang’anyiro cha ugombea urais kupitia chama tawala cha CCM mwaka huu endapo Kamati Kuu ya chama hicho itatoa tamko kwamba hajafutiwa uanachama wake. \n No media source currently available \n  Akizungumza Jumamosi mkoani Lindi, kusini mwa Tanzania, Membe alisema anahitaji Kamati Kuu itoe tamko kuhusu uanachama wake na uhuru wake wa kuingia katika kinyang’anyiro ili asiwekewe vikwazo katika hatua za kuchukua fomu na kutafuta wadhamini endapo atatangaza nia bila uwazi kuhusu msimamo wa Kamati ya Kuu juu yake. \n Mpaka sasa ni Rais John Pombe Magufuli peke yake ambaye amechukua fomu kuwania urais kwa tiketi ya CCM, akiwa anawania awamu ya pili ya uongozi. Endapo Membe ataingia katika kinyang’anyiro hicho itakuwa jambo la nadra kwa rais aliyeko madarakani Tanzania kupata changamoto ndani ya chama chake wakati anawania awamu ya pili. \n Membe amelazimika kutoa matamshi hayo Jumamosi kutokana na kiwingu kwamba huenda amevuliwa uanachama wa CCM kufuatia kashfa ya mwaka 2019 ambayo ilihusisha pia wanachama wengine waandamizi wa CCM waliosikika katika mazungumzo ya simu wakimsema mwenyekiti wa chama hicho Rais Magufuli. \n Wenzake katika kashfa hiyo makatibu wakuu wa zamani Abdulrahman Kinana na Yusuf Makamba pamoja na aliyekuwa katibu mwenezi Nape Nnauye walipewa onyo na Kamati ya Maadili ya chama na baadaye wakaomba samahani kwa mwenyekiti Magufuli. \n Tangu wakati huo Membe amekuwa katika mvutano na Kamati Kuu ya CCM na kusababisha sintofahamu kwa wengi endapo amefutwa uanachama ama la. \n Membe alifafanua kwamba kulingana na anavyofahamu taratibu za CCM ni Halmashauri Kuu ya Taifa (NEC) peke yake ndio yenye mamlaka ya kumfukuzu au kumrudishia mjumbe uanachama wake. \n Kwa maelezo yake hata kama Kamati ya Maadili na Kamati Kuu za CCM zimependekeza Membe afukuzwe uanachana ni NEC pekee inayoweza kufanya hivyo na kikao chake hakijafanyika hadi mwezi Julai. \n Membe alisema pia alipotokea mbele ya Kamati ya Maadili mwanzoni mwa mwaka huu kamati hiyo ilimhakikishia kwamba sio kosa kwake kutaka kuwania ugombea urais kupitia chama cha CCM katika uchaguzi wa mwaka huu.  \n No media source currently available \n  Katika hotuba yake Membe pia aliwasifu wanachama cha CCM Zanzibar na wanachama wa vyama vya upinzani kwa kujitokeza kwa wingi katika vinyang’anyiro vya ugombea ndani ya vyama vyao akisema hicho ni kielelezo cha demokrasia iliyochangamka.. ##
Wakati hadi hivi sasa hakuna aliyeibuka kidedea katika uchaguzi mkuu wa Israeli, Waziri Mkuu Benjamin Netanyahu Alhamisi amemtaka mpinzani wake mkuu Benny Gantz washirikiane kuunda serikali ya mseto. \n\nKatika ujumbe wa picha za video, Netanyahu amesema ni matumaini yake ya kuunda serikali ya mrengo wa kulia hayapo tena kutokana na matokeo ya uchaguzi. \n Ametoa wito wa kumtaka Gantz ashirikiane naye mara moja ili kuunda “serikali pana ya umoja wa kitaifa.”  Gantz mwenye mrengo wa kati wa chama cha Blue and White, amesema hatoungana kuunda serikali ya umoja muda wa kuwa Netanyahu atabakia kuwa mkuu wa chama cha Likud. Msemaji mmoja amesema Gantz atatoa tamko lake baadae Alhamisi. \n Pande zote zilishindwa kupata viti 61 vinavyohitajika kuunda serikali ya waliowengi katika Bunge lenye viti 120, ingawaje chama cha Blue and White kilipata viti viwili zaidi ukilinganisha na viti walivyopata chama cha Likud. \n Avigdor Lieberman anaonekana ni mwenye nafasi yenye nguvu zaidi kutokana na kukosekana chama cha waliowengi. Lieberman, mkuu wa chama kinachojulikana kama Yisrael Beytenu (Israel ni Nyumbani Kwetu) amerejea mara kadhaa kusema anapendelea kuwepo serikali ya umoja ambayo itamaanisha serikali itakayo kuwa na chama cha Gantz cha Blue and White, Chama cha Netanyahu Likud, na chama chake yeye mwenyewe.. ##
Kamanda wa Polisi Mkoa wa Mbeya, nchini Tanzania, Ulrich Matei, amethibitisha Alhamisi kuwa jeshi hilo limemuita Mbunge wa Jimbo la Mbeya Mjini (Chadema), Joseph Mbilinyi, maarufu kama Sugu, kujibu madai ya kutoa kauli ya uchochezi. \n\nKwa mujibu wa Kamanda Matei, Mbunge huyo ameonekana kulikosoa zoezi la kugawa vitambulisho maalum vilivyokuwa vimetolewa na Rais John Pombe Magufuli, kauli inayodaiwa na polisi kuashiria uchochezi, gazeti la Nipashe limeripoti. \n Kamanda Matei amesema, "ni kweli tumemuita Mbunge Joseph Mbilinyi kwa mahojiano kutokana na maneno yake aliyoyazungumza kuhusu vitambulisho, maana tunaona kuna kukashifu, vile ni vitambulisho vilivyotolewa na serikali sasa tunapoona mtu anaanza kutoa maneno hayo, huo ni uchochezi" \n Kamanda huyo pia alisema kuwa zoezi la kugawa vitambulisho lilikuwa na lengo zuri la kuwatambua wafanyabiashara hao. \n Mapema wiki hii Mkuu wa Mkoa wa Mbeya Albert Chalamila alibainisha juu ya uwepo wa baadhi ya kauli zilizoashiria kudharau tukio la kugawa vitambulisho vya wafanyabiashara wadogo maarufu. \n Disemba 2018 Rais Magufuli aliwakabidhi Wakuu wa Mikoa vitambulisho maalum kwa ajili ya kuvigawa kwa wafanyabiashara wadogo ili waweze kutambuliwa. \n Imetayarishwa na Mwandishi wetu, Washington , DC.. ##
Tetemeko la ardhi nchini Iran limekuwa pigo kubwa kwa nchi hiyo ambayo inaendelea na juhudi za kupambana na virusi vya Corona.  \n\nMaelfu ya watu waliingia kwenye mitaa ya Tehran, mji mkuu wa nchi hiyo mapema Ijumaa bila ya kufuata kanuni za afya zinazowataka watu kutokaribiana ili kuzuia kusambaa kwa maambukizi ya ugonjwa huo. \n Watu takribani wawili wanaripotiwa kufariki katika tetemeko hilo leo katika mji mkuu wa Tehran. \n Wakati huo huo Australia ilitangaza mpango wa hatua tatu leo Ijumaa wa kuanza taratibu za kufungua tena shughuli za umma baada ya kufunga shughuli zote ili kuzuia kusambaa kwa virusi vya Corona. \n Wakati majimbo mbalimbali nchini Marekani yanaendelea kupambana kupata vifaa vya kupima COVID-19 kwa ajili ya wakaazi wake, White House inatangaza Rais wa Marekani Donald Trump na Makamu wa Rais Mike Pence watakuwa wakifanyiwa vipimo vya COVID-19 kila siku. \n Hatua hiyo inafuatia maambukizi ya mfanyakazi mmoja kwenye makazi ya Rais. \n Kabla ya mfanyakazi huyo kuwa mgonjwa, viongozi hao wawili wa Marekani walikuwa wakipimwa mara moja kwa wiki.. ##
Zaidi ya watu elfu nne wamekimbia makazi yao kufuatia mapigano ya kikabila ya wiki nzima yanayoendelea katika wilaya ya Fizi mashariki ya Jamhuri ya Kidemokrasia ya Congo, DRC, taarifa za mashirika ya kiraia na viongozi zimesema \n\nKwa mjibu wa asasi za kiraia, mapigano hayo kati ya makabila ya Wanyamulenge, Wafulero, Wabembe na Banyindu yalipamba moto mwishoni mwa juma, baada ya kundi la wanamgambo wa Nyamulenge kumshambulia na kumua mkuu moja wa kijiji kutoka kabila la Wafulero. \n Mkuu wa Wilaya ya Fizi, Aime Mutipula Kawaya amethibitisha habari hiyo, na kusema kwamba maelfu ya wakazi kutoka makabila hayo walikimbilia msituni ambapo hawana huduma yoyote kwa hivi sasa. \n Kiongozi moja wa shirika la kiraia katika kijiji cha Minembwe, Rugira Nyagatetera ameiambia Sauti ya Amerika kwamba Jumatatu, kuna vijiji kadhaa vilivyochomwa moto na watu wasiojulikana, na kwamba hadi sasa kuna watu wasiojulikana idadi yao ambao wameuawa katika ghasia hizo. \n Wawakilishi wa makabila hayo hasimu walikutana mjini Bukavu mwishoni mwa Juma kwa lengo la kutafuta suluhisho la mgogoro huo. Walitoa wito kwa serikali kuu kuingilia kati mgogoro huo ili kurejesha amani na usalama katika wilaya ya Fizi. \n Mkuu wa wilaya huyo ameiambia Sauti ya Amerika kwamba Jumanne hii atakutana mjini Uvira na viongozi wa kijeshi na Kikosi cha kulinda amani cha Umoja wa mataifa, MONUSCO, ili kutafuta mbinu za kukomesha ghasia hizo za kikabila katika wilaya ya Fizi. \n Imetayarishwa na Mwandishi wetu, Patrick Nduwimana, Washington, DC.. ##
Mbunge Maarufu nchini Kenya Charles Njagua, ambaye pia ni mwanamziki anayejulikana kwa jina Jaguar, anahojiwa na maafisa wa upelelezi. \n\nAnahojiwa kutokana na matamshi yake yanayoelezwa kuwa yanaweza kueneza chuki dhidi ya raia wa kigeni wanaofanya shughuli za biashara nchini humo. \n Jaguar, anadaiwa kusema kwamba Wakenya wanastahili kutumia nguvu kuwafurusha raia wa kigeni, matamshi ambayo serikali ya Kenya imejitenga nayo, na kuzuwa mjadala mkubwa katika nchi za Afrika Mashariki. \n No media source currently available. ##
Papa Francis Jumapili alitetea uamuzi wake wa kukataa kukubali kujiuzulu mapema mwezi huu kwa Kardinali wa Ufaransa Philippe Barbarin,ambaye anashitakiwa kwa kushindwa kutoa taarifa juu ya manyanyaso ya kingono kwa Polisi. \n Papa Francis, ambaye alizungumza na waandishi wa habari akitoka katika ziara yake nchini Morocco, amesema uamuzi wa mwisho hauwezi kufanyika mpaka pale rufaa ya kardinali huyo itakaposikilizwa. \n “Siwezi kukubali kwasababu katika maneno ya kisheria. duniani katika mfumo wa sheria kuna kutambuliwa kuwa huna hatia alimradi shauri lako bado liko mahakamani na umekata rufaa Papa alisema. \n Barbarin aliomba kujiuzulu nafasi yake Machi 18. Na akasema kwa wakati huo Papa alisema anatambua kutokuwa hatia mpaka pale kesi itakapokamilika na kukataa ombi hilo. \n Imetayarishwa na Sunday Shomari.. ##
Marekani imesema Ijumaa kuwa iko pamoja na watu wa Jamhuri ya Kidemokrasia ya Congo (DRC) kufuatia zoezi la kihistoria la kukabidhiana madaraka na kutangaza katazo la kuingia Marekani kwa maafisa kadhaa kutoka tume huru ya uchaguzi (INEC), serikali na jeshi la nchi hiyo. \n\nWaziri wa Mambo ya Nje wa Marekani, Mike Pompeo anaweka wazi kwamba, kutokana na kujihusisha katika ufisadi mkubwa unaohusiana na mchakato wa uchaguzi, watu wafuatao: Corneille Nangaa, Mwenyekiti wa Tume huru ya uchaguzi (CENI) ya DRC, Norbert Basengezi Katintima, Makamu mwenyekiti wa CENI; Marcellin Mukolo Basengezi, Mshauri wa Mwenyekiti wa CENI; Aubin Minaku Ndjalandjoko, Spika wa Bunge la Taifa la DRC; na Benoit Lwamba Bindu, Rais wa Mahakama ya Katiba DRC, na familia zao za karibu hawataruhusiwa kuingia nchini Marekani. \n Taarifa hiyo ya wizara imesema kuwa Kifungu 7031 cha Sheria ya Wizara ya Mambo ya Nje, operesheni za nje ya nchi imempa madaraka wakati wowote Waziri wa Mambo ya Nje akiwa na taarifa za uhakika kuwa maafisa wa serikali za kigeni wamejihusisha na ufisadi mkubwa au kuvunja kabisa haki za binadamu, watu hao na familia zao wasiruhusiwe kuingia Marekani. \n Waziri huyo wa Mambo ya Nje pia ameweka katazo la viza kwa maafisa wa uchaguzi na maafisa wa serikali na jeshi ambao wanasadikiwa kuwa wamehusika kwa kusaidia, au kujihusisha na uvunjifu wa haki za binadamu au unyanyasaji au ukandamizaji wa mchakato wa demokrasia nchini DRC. \n Taarifa hiyo ya wizara imesema kuwa watu hawa wamejitajirisha kupitia ufisadi, wameamrisha au kusimamia uvunjifu wa amani dhidi ya raia, wakati wananchi hao walipokuwa wanatekeleza haki zao za kukusanyika kwa amani na uhuru wa kujielezea. Walikuwa wanaendesha mambo bila ya kujali kwamba wanawaathiri wananchi wa Congo na wamekuwa wakionyesha waziwazi kutojali kwao misingi ya demokrasia na haki za binadamu. \n Wizara ya Mambo ya Nje imesisitiza kuwa hatua hii iliyotangazwa leo inaelekezwa kwa maafisa maalum na siyo kwa wananchi wa Congo au serikali mpya iliyoingia madarakani. \n Uamuzi huu unaonyesha nia ya Wizara ya Mambo ya Nje kuendelea kushirikiana na serikali mpya ya DRC katika kutekeleza ahadi zake za kutokomeza ufisadi na kuimarisha demokrasia na kuwajibika, na kuheshimu haki za binadamu. \n Uchaguzi uliofanyika unaonyesha nia ya watu wa DRC kuleta mabadiliko na kuwa na taasisi za serikali zenye kuwajibika. Lakini hata hivyo kuna malalamiko ya kisheria juu ya mchakato wa uchaguzi jinsi ulivyoendeshwa na uwazi wake.. ##
Shirika la Afya Duniani, WHO, linasema linahitaji dola za Marekani milioni 130 kwa shughuli za huduma za dharura nchini Zimbabwe. \n\nHii inatokana na hali ya ukame na kudumaa kwa uchumi inayo sababisha upungufu mkubwa wa chakula nchini humo na hali kuwa mbaya zaidi kutokana na janga la virusi vya corona. \n Mkurugenzi wa ofisi ya WHO Zimbabwe Eddie Rowe anasema wanahitaji fedha hizo kwa shughuli zao za dharura hadi mwezi wa Agosti ili kuepusha janga kubwa zaidi nchini humo. \n Hadi sasa watu 11 tu ndio walioripotiwa kufariki kutokana na ugonjwa wa COVID-19 lakini wataalamu wa uchumi wanatabiri inaweza kukabiliwa na kudumaa kwa uchumi kwa mara ya pili mfululizo 2020, pale janga hilo la afya litakapo sababisha shughuli zote za kiuchumi kusita.  \n Idadi ya maambukizi na vifo kutokana na janga la COVID 19 katika nchi zilizoathirika zaidi inaongezeka ambapo kulingana na takwimu za WHO kuna watu milioni moja laki tatu elfu 56 waloambukizwa kufikia Alhamisi. \n Pia baadhi ya mashirika ya habari yameripoti kuwa idadi ya zaidi ya watu milioni 1.5 wameambukizwa. \n Marekani inaendelea kuwa na idadi kubwa ya watu wanaofariki kwa siku. Kwa siku ya mbili mfululizo jumla ya watu elfu mbili wamefariki na kufikisha idadi ya vifo toka mlipuko uanze nchini Marekani kufikia 14,831 kulingana na takwimu za chuo kikuu cha Johns Hopkins hapa Marekani. \n Hispania imeripoti kwa pande wake ongezeko kubwa la maambukizi kwa siku moja kufikia watu elfu 6,180 na kulingana na wizara ya afya ya nchi hiyo idadi ya maambukizi imefikia 150,000.  \n Imetayarishwa na mwandishi wetu, Abdushakur Aboud, Washington, DC.. ##
Wakili wa mshukiwa wa jaribio la shambulizi katika msikiti moja karibu na mji mkuu wa Oslo, Norway, amesema mteja wake amepinga kutoa ushirikiano wowote kwa wachunguzi wa tukio hilo mwisho wa wiki. \n\nMshukiwa huyo Philip Manhaus raia wa Norway, 21, alifikishwa mahakamani nchini humo akionekana amejeruhiwa jicho moja huku akiwa anatabasamu. \n Mtu huyo anakabiliwa na mashtaka ya mauaji na jaribio la mauaji. Hakuna mtu aliyeuwawa ndani ya msikiti huo, lakini saa chache baadae polisi waligundua maiti ya dada wa kambo wa mshukiwa katika eneo jingine na anatuhumiwa kwa mauaji hayo. \n Polisi ya Norway inaliangalia tukio hilo la Jumapili la mtu huyo kutaka kushambulia kwa risasi msikiti huo kama jaribio la kigaidi. \n Naibu Mkuu wa Polisi wa mji wa Oslo Rune Skjold amesema polisi wamepata ushahidi kuwa mshukiwa alikuwa na maoni makali ya mrengo wa kulia, na inashukiwa kwamba alikuwa na chuki dhidi ya wahamiaji. \n Jumapili, mshukiwa alianza kuwarushia risasi watu wawili kwenye msikiti huo, lakini baadae alidhibitiwa na mzee wa miaka 65 ambaye ni afisa wa zamani katika jeshi la anga la Pakistani. \n Imetayarishwa na mwandishi wetu, Washington, DC.. ##
Chama cha Demokrasia na Maendeleo (Chadema) kimeanza mchakato wa kuwalipia faini wabunge wa Kawe, Halima Mdee; Esther Matiko (Tarime Mjini) na Ester Bulaya(Bunda). \n\nVyanzo vya habari nchini Tanzania vimemnukuu mkurugenzi wa itikadi, uenezi, mawasiliano na mambo ya nje wa Chadema, John Mrema amesema mawakili wa chama hicho wameanza kufuatilia namba ili kulipa faini ya Shilingi 110 milioni inayotakiwa kulipwa na wabunge hao watatu ili watoke gerezani. \n Viongozi wanane wa Chadema pamoja na aliyekuwa Katibu Mkuu wa chama hicho, Dkt Vicent Mashinji Machi 10, 2020 walihukumiwa kulipa fiaini ya Sh350 milioni au kwenda jela miezi mitano baada ya kutiwa hatiani kwa makosa 12 kati ya 13 yaliyokuwa yanawakabili. \n Chama cha Mapinduzi (CCM) kimeeleza kuwa tayari kimemlipia mwanachama wake mpya Dkt Mashinji faini hiyo. \n Washtakiwa hao wakiongozwa na mwenyekiti wa Chadema, Freeman Mbowe walilazimika kwenda jela baada ya kushindwa kukamilisha taratibu za kulipa faini hiyo waliohukumiwa na Mahakama ya Hakimu Mkazi Kisutu. \n Baada ya hukumu hiyo iliyosomwa na Hakimu Mkazi Mkuu, Thomas Simba, Chadema walianza kuchangishana fedha kwa ajili ya kuwalipia faini viongozi wake hao.. ##
Mawaziri wakuu wawili wa zamani nchini Guinea-Bissau wamepita kushiriki duru nyingine ya uchaguzi mkuu wa nchi hiyo.  \n\nMawaziri hao wanaingia katika kinyang'anyiro hicho baada ya kupata kura za kutosha katika kura zilizopigwa November 24, tume ya taifa ya uchaguzi imetangaza. \n Domingos Simoes Pereira amekuwa wa kwanza kwa kupata asilimia 40, na Umaro Cissoko Embalo amekuwa wa pili kwa kupata asilimia 28 ya kura katika duru ya kwanza ya uchaguzi, kwa mujibu wa rais wa tume ya uchaguzi Jose Pedro Sambu. \n Viongozi hao watashindana katika duru nyingine ya uchaguzi uliopangwa kufanyika Desemba 29, 2019. Rais aliyekuwa madarakani José Mário Vaz, ametawala toka mwaka 2014. \n Shirika la habari la Reuters limeripoti kuwa tume ya taifa imesema kwamba rais aliyepo madarakani ambaye alitetea kiti chake alishika nafasi ya nne kwa kupata asilimia 12 ya kura zote zilizopigwa. \n Vyanzo vya habari vimeripoti kuwa inadaiwa utawala wake umekumbwa na kashfa za rushwa.. ##
Makundi yenye msimamo mkali kutoka jamii ya Wahindu nchini India, yamesababisha shughuli kukwama katika mji wa Kerala na majimbo yaliyo karibu, katika maandamano ya kupinga hatua ya serikali ya kuwaruhusu wanawake wawili kuingia katika hekalu. \n\nUamuzi huo wa kuwaruhusu wanawake kuingia ndani ya hekalu unakaidi katazo la mila ya Wahindu ya kupiga marufuku wanawake kuingia katika eneo hilo. \n Takriban waandamanaji 400, wakiwemo wanawake wameandamana kwenye barabara za Kochi, katika mji wenye shughuli nyingi za kibiashara wa Kerala, wakiongozwa na chama cha Waziri Mkuu Narendra Modi cha Bharatiya Janata – BJP na kile cha Rashtriya Swaya-msevak Sangh -RSS), chama kikongwe kabla ya BJP. \n Maduka yamefungwa, na shughuli za usafiri kusitishwa, madereva wakieleza hofu ya kushambuliwa iwapo wangebeba abiria. \n Mahakama ya juu ya India, mwezi septemba, ilifutilia mbali marufuku ya kutowaruhusu wanawake waliobalekhe kuingia katika hekalu la mlima Sabarimala, ambalo huvutia mamilioni ya waumini kila mwaka.. ##
Mke wa waziri mkuu wa Israel amehukumiwa kulipa faini ya takriban Dola za Marekani 15,000 kwa matumizi mabaya ya fedha za serikali. \n\nMahakama ya Hakimu Mkazi Jerusalem Jumapili ilikubali ombi la makubaliano alilosaini Sara Netanyahu na waendesha mashtaka kufikia makubaliano juu ya madai ya kuwa alifuja fedha za serikali kiasi cha dola za Marekani 100,000 kwa kuzitumia kununua vyakula vya kifahari. \n Ofisi ya Mwendesha Mashtaka imesema kuwa mke wa Waziri Mkuu Benjamin Netanyahu atalipa faini ya ziada ili kuhitimisha kesi hiyo, ambayo ili mtuhumu kwa kulipa bili za gharama ya juu za vyakula katika migahawa wakati makazi yake rasmi yalikuwa na mpishi aliyeajiriwa na serikali kutoa huduma kila siku. \n Sara Netanyahu alikutikana ana kesi ya kujibu ya udanganyifu na kuvunja uaminifu mwaka 2018. Makubaliano hayo ya kumaliza kesi yalipelekea yeye kukiri tuhuma za makosa mengine madogo madogo na kupunguza kiwango cha matumizi yaliyovuka kiwango kufikia dola 50,000. \n Kwa upande wake waziri mkuu anakabiliwa na kesi ya kujibu katika mashtaka tofauti ya ufisadi.. ##
Serikali ya Nigeria imeonya mataifa mengine kuacha kuingilia kati mambo yake ya ndani, “ikisistiza kuwa nchi hiyo ya Afrika Magharibi itafanya “uchaguzi ulio huru, wa haki” wa nafasi ya urais ifikapo Februari 16. \n\nAkijibu wasiwasi ulioelezewa na Marekani, Uingereza na Umoja wa Ulaya kwa kitendo cha Rais Muhammadu Buhari kumsimamisha kazi Jaji Mkuu, msemaji wa rais ametetea uamuzi huo. \n Serikali Kuu ya Nigeria “imedhamiria kuhakikisha uchaguzi huru, wa haki unafanyika. Serikali hii haiwezi kupindisha kanuni na haitaruhusu yeyote kuingiliwa kati mambo yetu,” msemaji Garba Shehu amesema katika tamko lililotolewa jioni Jumamosi, Shirika la Habari la Reuters limeripoti. \n Baraza la Seneti la Nigeria limepanga kikao cha dharura Jumanne, na moja ya ajenda ni kusimamishwa kazi kwa jaji mkuu, gazeti la Punch lenye makao yake Lagos limeripoti Jumapili. \n Baraza la wawakilishi limeahirishwa hadi Februari 19, baada ya uchaguzi wa rais na Bunge la Taifa. \n Katika tamko lililofuatia Jumapili jioni, msemaji huyo alizielezea serikali hizo tatu za kigeni kama ni “marafiki” lakini amesema ukosoaji wao “unaelekea kusukumwa na dhana zisizoweza kuthibitishwa na, kwa kweli, na aina fulani ya kiburi dhidi ya demokrasia hii ya Kiafrika. …Hakuna nchi yeyote kati ya nchi zenu ambayo itaruhusu mtu aliyenasa katika utata wa kisheria kuongoza mfumo wa sheria mpaka pale atakapo kuwa amekutikana hana makosa.” \n Tamko hilo refu lilikusudia kufafanua uamuzi wa Buhari kumsimamisha kazi Jaji Mkuu Walter Onnoghen kwa madai ya kutoa maelezo ya uongo juu ya mali zake. \n Buhari amesema hatua hiyo inatokana na ombi la Mahakama ya Maadili iliyokuwa imeanza kusikiliza kesi dhidi ya Onnoghen wiki iliyopita. Mahakama ya Rufaa imeamuru kesi hiyo kusimamisha Alhamisi. \n Ibrahim Tanko Mohammed, ambaye ni jaji wa ngazi ya juu katika nafasi ya pili kimadaraka aliapishwa kuwa kaimu jaji mkuu Ijumaa. \n Wakati huohuo Kikundi cha Jumuiya ya Kiraia cha Nigeria, ambacho kinawakilisha zaidi ya vikundi 70 ambavyo vinashirikiana kusaidia uchaguzi ulio wa haki, na uwazi umetoa tamko ukimsihi Buhari “kubadilisha maamuzi yake ambayo ni kinyume cha katiba na kinyume cha sheria na kuacha kabisa kuingilia kati uhuru wa mahakama…”. ##
Mtendaji Mkuu wa kampuni ya Facebook Mark Zuckerberg amekutana na Rais Donald Trump pamoja na wabunge kadhaa ambao wamekuwa wakikosoa mwenendo wa biashara yake. \n\nAlhamisi jioni, Trump alituma ujumbe wa Tweeter “mkutano mzuri” na kuposti picha wakiwa katika ofisi ya Oval, White House. [[https://twitter.com/realDonaldTrump/status/1174836342552969217 ]] \n Msemaji mmoja wa Facebook alisema muasisi wa Facebook alikuwa mjini Washington Alhamisi kukutana na wabunge “kusikiliza dukuduku waliokuwa nalo na kuongelea juu ya mustakbali wa usimamizi wa intaneti. \n Zuckerberg alisikia mambo mengi zaidi kuliko malalamiko kutoka kwa wakosoaji wake wakuu katika Bunge la Marekani, kati yao akiwemo Seneta Josh Hawley, Mrepublikan kutoka Missouri.  Haley alisema alimwambia Zuckerberg “kuthibitisha” kuwa alikuwa anania thabiti ya kulinda usiri wa takwimu na kuwepo ushindani. “Alimpa changamoto za kufanya mambo mawili kuonyesha kuwa FB inania thabiti juu ya kukabiliana na ukandamizaji wa maoni mbadala, kulinda faragha ya wateja na kuwepo ushindani. 1) Ziuze WhatsApp na Instagram 2) Wasilisha maudhui kwa taasisi inayojitegemea, uhakiki ufanywe juu ya udhibiti wa yanayotumwa katika mitandao na taasisi nyingine. Alikataa mambo yote mawili,” Hawley alituma ujumbe wa tweet baada ya mkutano. [[ https://twitter.com/HawleyMO/status/1174777452285038595 ]] \n Zuckerberg pia alikutana na maseneta wengine, akiwemo Mdemokrat Mark Warner wa Virginia na Mrepublikan Mike Lee wa Utah. Pamoja na kufuatwa na waandishi wa habari, alikataa kujibu maswali yoyote juu ya mikutano aliyoifanya. \n Ziara ya Zuckerberg ilikuwa na lengo la kubadilisha mazungumzo yanayoendelea Bungeni juu ya hatua ya kuandaa sheria ya kulinda takwimu ambayo itaruhusu wateja wa makampuni ya teknolojia kama Facebook, Google, Amazon na Apple kuweka katazo la kutumia takwimu walizokuwa nazo.. ##
Wakati Waziri wa Afya Uingereza Nadine Dorries amethibitishwa Jumatano kuambukizwa virusi vya corona.  \n\nDorries amechukuwa tahadhari zote na kujitenga na watu wengine, kwa kujiwekea karantini nyumbani kwake. \n Hali hii imekuja wakati kukiwa na taarifa ya kifo cha mtu wa sita aliyekuwa na maambukizo ya virusi vya corona ambapo hadi sasa watu 382 wameambukizwa. \n Mtu aliyefariki hivi karibuni ni mzee mwenye umri wa miaka 80 ambaye alikuwa ana mgogoro wa kiafya. \n Naye Gavana wa New York Andrew Cuomo, ametangaza kwamba wanajeshi watapelekwa katika mji wa New Roshell, ulio kaskazini mwa jimbo hilo, katika juhudi za kuzuia virusi vya Corona kusambaa. \n Jeshi la kitaifa litapeleka vyakula kwa watu ambao wamewekwa chini ya uangalizi.  \n Sehemu hiyo ni ya hivi punde kuripoti maambukizi ya juu ya virusi vya Corona nchini Marekani.  \n Nchini Afrika kusini, watu wengine sita wamethibitishwa kuambukizwa Corona na kufikisha idadi ya maambukizi kuwa watu 13.  \n Maambukizi mapya yameripotiwa katika mikoa ya Gauteng, Kwa zulu Natal, na Western cape.  \n Walioambukizwa ni watu waliorejea kutoka Ulaya hivi karibuni.  \n Serikali ya Afrika kusini imetuma ndege kuwachukua zaidi ya raia wake 120 waliokwama Wuhan, China kufuatia mlipuko wa Corona.  \n Inatarajiwa kurudi Afrika kusini, kesho kutwa ijumaa, katika safari itakayogharimu dola milioni 1.6.  \n Nchini Jamhuri ya kidemokrasia ya Congo, mgonjwa aliyethibitihswa kuambukizwa Corona ametengwa na anaendelea kupokea matibabu, akifikisha idadi ya maambukizi kusini mwa jangwa la sahara kuwa watu saba.  \n Mgonjwa huyo, raia wa DRC anayeishi Ufaransa, alirudi Congo wiki hii, March 8, na hakuonyesha dalili za maambukizi ya Corona.  \n Watu wengine waliokuwa na mgonjwa huyo, nao wametengwa.. ##
Kamati Kuu ya Halmashauri Kuu ya Chama Cha Mapinduzi (CC), imetoa adhabu ya kumfukuza uanachama aliyewahi kuwa Waziri wa Mambo ya Nje na Ushirikiano wa Kimataifa katika serikali ya awamu nne, Bernard Membe kutokana na madai ya kuwa alikiuka maadili ya chama hicho. \n\nViongozi wengine wa ngazi ya juu wa zamani wawili ambao walitumikia nafasi ya katibu mkuu wa chama Yusuf Makamba amesamehewa na Abdulrahman Kinana amepewa onyo.. \n Akizungumza na waandishi wa habari ofisi ndogo za chama hicho Dar es Salaam, Katibu wa Halmashauri Kuu ya Taifa ,NEC, (Itikadi na Uenezi), Humphrey Polepole, amesema Kamati Kuu iliyoketi chini ya Mwenyekiti wa Taifa Rais John Magufuli ilifikia uamuzi huo.  \n Polepole amesema mwaka 2014 Membe alikuwa miongoni mwa makada sita wa chama cha Mapinduzi CCM waliofungiwa kwa kipindi cha miezi 12 kutojihusisha na siasa katika chama hicho, baada ya kubainika kufanya makosa ya kimaadili kutokana na kuanza mapema kampeni za urais kuelekea uchaguzi mkuu wa mwaka 2015. \n Polepole ameongeza kuwa Kamati Kuu pia imempa karipio Katibu Mkuu Mstaafu, Abdulrahman Kinana ambapo kwa mujibu wa kanuni za CCM mwanachama anayepewa adhabu ya karipio anakuwa chini ya uangalizi kwa kipindi cha miezi 18, huku akizuiwa kutojihusisha kugombea nafasi yoyote ndani ya chama hicho. \n Kamati Kuu pia imetoa msamaha kwa kada wake mwingine, Yusuph Makamba ambaye naye ni katibu mkuu mstaafu, baada ya mzee Makamba kuomba msamaha kwa maandishi juu ya makosa yake ya kimaadili. \n Polepole amesema mbali ya ajenda hiyo Kamati Kuu pia ilijadili ajenda nyingine ikiwemo, kasi ya maambukizi ya virusi vya Corona katika nchi mbalimbali duniani pamoja na tatizo la uvamizi wa Nzige waliopo katika nchi jirani, ambapo Kamati Kuu imeitaka Serikali kuchukua hatua madhubuti za kukabiliana na majanga hayo. \n Imetayarishwa na mwandishi wetu, Washington, DC.. ##
Waziri Mkuu wa Ethiopia, Abiy Ahmed Ali, ameshinda tuzo ya Amani ya Nobel 2019 kwa juhudi zake za kutafuta Amani na jirani zake Eritrea.  \n\nMwenyekiti wa kamati yenye wajumbe watano wanaoteuwa tuzo ya Nobel, Berit Reiss Andersen alisema tuzo hiyo ya Amani ambayo Abiy aliteuliwa kuipata inatokana na juhudi zake mbadala za kumaliza mgogoro wa nchi yake na Eritrea ndani ya kipindi cha miezi kadhaa tangu aingie madarakani mwaka 2018. \n Kamati hiyo inakiri kwamba kazi kubwa bado inahitajika kufanywa kuimarisha demokrasia nchini Ethiopia, lakini matumaini ya mkataba wa Amani na Eritrea yataongoza kuwepo mabadiliko yenye matumaini kwa nchi zote hizo mbili. \n Kamati ya tuzo ya Amani ya Nobel pia ilimtambua Abiy kwa kujishughulisha kwake katika kuleta Amani na mashauriano kwenye maeneo mengine huko mashariki na kaskazini mashariki ya Afrika. Tuzo ya kiasi cha dola laki tisa itakabidhiwa kwake mjini oslo hapo Dsemba 10. \n Tuzo ya Amani katika sayansi ya kiuchumi itatolewa Jumatatu Oktoba 14.  \n Imetayarishwa na mwandishi wetu, Washington, DC.. ##
Ethiopia inajiandaa kuanza kuwaachia zaidi ya wafungwa 4,000 Alhamisi, katika juhudi za kupunguza kasi ya maambukizi ya virusi vya corona. \n\nMwanasheria Mkuu Adanech Abebe amesema wafungwa walio hukumiwa kwa makosa ya jinai madogo madogo, ambayo yamebakiza kifungo cha chini ya mwaka mmoja, na wanawake wenye watoto, wanastahiki kuachiwa. \n Ethiopia pia inawasafirisha wafungwa ambao ni raia wa kigeni walioshtakiwa kwa makosa ya usafirishaji wa dawa za kulevya kurudi makwao. \n Hadi sasa, Ethiopia imethibitisha kuwepo maambukizi 12 ya virusi vya corona, na kutokana na kusambaa kwa haraka kwa virusi hivi katika bara la Afrika, serikali imeamua kuchukua hatua kudhibiti kuenea kwa virusi hivyo. \n Hivi sasa, Waziri Mkuu Abiy Ahmed anawataka raia wa Ethiopia kushikamana na suala la kujitenga, pamoja na kuwepo makundi ya watu wanaopuuzia tahadhari hiyo na kukusanyika katika shughuli mbalimbali katika mji huo mkuu wa Addis Ababa.. ##
Wabunge wa upinzani Uingereza wanatarajiwa kupeleka muswada Jumatano kuchelewesha tena Uingereza kujiondoa Umoja wa Ulaya (EU) ili kufikia makubaliano mapya ya namna ya kutoka katika umoja huo. \n\nWaziri Mkuu Boris Johnson, ambaye ameahidi kukamilisha Uingereza kujiondoa Umoja wa Ulaya ifikapo Octoba 31 bila ya kujali iwapo kuna makubaliano au la, amesema hatua iliyochukuliwa na bunge inamwacha akiwa hana chaguo ila kuitisha uchaguzi mapema. \n Wabunge walioasi wanaweza kuchukua hatua baada ya kushinda kura 328 kwa 301 zilizopigwa Jumanne katika Bunge la Uingereza na hivyo kuweza kudhibiti suala la kujitoa Umoja wa Ulaya. \n Wale wanaopinga kujitoa katika umoja huo bila ya makubaliano wanasema iwapo Johnson akiendelea na msimamo wake bila ya kufikia makubaliano katika kujitoa Umoja wa Ulaya, italeta maafa makubwa katika uchumi wa Uingereza. \n Wabunge walioasi ni pamoja na wanachama kutoka chama cha upinzani na chama chake Johnson cha Conservative. \n Wabunge wa Conservative Philip Lee kwa vituko alihama chama chake na kwenda upande wa upinzani Jumanne, akisema serikali “inafuata njia ya uharibifu katika kujiondoa Brexit bila ya kuwepo misingi yoyote,” ikihatarisha maisha na vipato vya watu.. ##
Rais Donald Trump atazuru Uingereza mapema  mwezi Juni,  kwa mwaliko rasmi wa Malkia Elizabeth wa pili. \n\nTaarifa iliyotolewa leo na Ikulu ya Washington, inaeleza kwamba Trump, akiandamana na mkewe Melania, wameukubali mwaliko wa Malkia Elizabeth, na kwamba watafanya ziara hiyo kutoka tarehe 3 had 5 mwezi Juni. \n Taarifa hiyo inaeleza kwamba Trump na mkewe watahudhuria maadhimisho ya mika 75 ya uvamnizi uliofanywa na muungano wa kijeshi dhidi ya wapiganaji wa ki-Nazi, maarufu D-Day, uliopelekea ushindi wa muungano huo wakati wa vita vya pili vya dunia. \n White House ilieleza Jumanne kwamba baadaye ya ziara hiyo ya kitaifa, Trump na ujumbe wake watazuru Ufaransa ambako watakutana na rais Emmanuel Macron. \n Trump na Melania walikutana na Malkia Elizabeth kwa muda mfupi katika Kasri ya Windsor, wakati wa ziara ya rais huyo nchini Uingereza, iliyofanyika mwezi Julai mwaka uliopita.. ##
Makamu wa Rais wa China Han Zheng, amefanya mazungumzo na Prince Mohammed Bin Salman wa Saudi Arabia mjini Beijing, China, Ijumaa. \n\nMohammed ambaye ni mwana wa Mfalme wa Saudi Arabia Salman, aliongoza mkutano kuhusu ushirikiano kati ya China na Saudi Arabia. \n Viongozi hao wawili watashiriki kusaini na kushuhudia utiaji saini wa mikataba mengine kadhaa utakaoimarisha ushirikiano kati ya nchi zao. \n Vyanzo vya habari vinasema Saudi Arabia inapanga kusaini mikataba ya awali ya kuwekeza katika viwanda viwili vya kusafisha mafuta na viwanda vya madawa nchini China. \n Imetayarishwa na mwandishi wetu, Washington, DC.. ##
Mgombea aliyekuwa anawania uteuzi wa chama cha Democratic kugombea urais katika uchaguzi mkuu wa Marekani, tajiri Michael Bloomberg, ametangaza kujiondoa katika kinyang’anyiro hicho baada ya kufanya vibaya katika uchaguzi wa awali Jumanne. \n\nBloomberg, ambaye hakupata mjumbe yeyote katika uchaguzi wa jana maarufu kama "Super Tuesday," ametangaza kumuunga mkono aliyekuwa Makamu wa Rais Joe Biden. \n Bloomberg aliyeingia katika kinyang’anyiro hicho miezi mitatu iliyopita na kutumia dola nusu bilioni katika kampeni, amesema amejiondoa kwenye kinyang’anyiro ili kuweka mazingira mazuri zaidi ya mgombea wa chama cha Democratic kumshinda Rais Donald Trump katika uchaguzi wa Novemba 2020. \n Aliyekuwa Makam wa Rais Joe Biden amepata ushindi mkubwa wa majimbo tisa kati ya 14, katika uchaguzi wa Jumanne, akifuatiwa na seneta Bernie Sanders. \n Imetayarishwa na mwandishi wetu, Washington, DC.. ##
Mashirika ya Umoja wa Mataifa yanaripoti kuwa Msumbiji bado inakabiliana na athari za uharibifu ulioletwa na kimbunga Idai, ambao ulisababisha janga la kibinadamu ambalo linaendelea hadi hii leo. \n\nKimbunga Idai, moja ya vimbunga vilivyokuwa na athari mbaya sana Afrika, kilipiga katikati ya Msumbiji mwaka moja uliopita, na kuua zaidi ya watu 1,300 na kuwaacha mamia kwa maelfu ya watu bila makazi. Kilisababisha uharibifu mkubwa wa miundombinu na kuangamiza maisha ya mamilioni ya watu. \n Walionusurika katika janga hilo wanaendelea kuwa na maisha magumu kuweza kumudu maisha yao tena. \n Umoja wa Mataifa umeripoti kuwa watu milioni 2.5, nusu ya hao watoto, wanahitaji msaada wa kibinadamu ili kuendelea kuishi. \n Shirika la Chakula Duniani (WFP) inaripoti jamii katika maeneo ya kusini mwa nchi hiyo wanakabiliwa na uhaba mkubwa wa chakula kwa sababu ya ukame uliodumu kwa muda mrefu. Pia, shirika hilo linasema hali inaendelea kuwa mbaya kwa idadi ilioongezeka ya watu waliolazimika kuhama makazi yao kutokana na kuongezeka kwa vitendo vya uvunjifu wa amani na vikundi venye misimamo mikali upande wa kaskazini. \n Msemaji wa WFP Elizabeth Byrs ameiambia VOA shirika lake halina fedha zitakazo wawezesha kufanya ujenzi wa maeneo muhimu yaliyoharibiwa na kimbunga. Anasema mwezi Februari WFP ililazimika kupunguza resheni kwa asilimia hamsini kwa zaidi ya nusu milioni ya watu wanaofanya kazi katika miradi ya kufufua maeneo yaliyoharibiwa na kimbunga. \n BYRS anasema : “Mwezi huu wa Machi, tulilazimika kusitisha kabisa kutoa resheni za misaada. Na kwa sababu hii tunawasiwasi na upatikanaji wa fedha kukabiliana na hali hii, kwa sababu hatuwezi tena kuwasaidia wakulima wadogo wadogo ambao wamepoteza mazao yao na hawawezi kulima tena. Hivyo basi wanahitaji kazi hizi za miradi ya kufufua miundombinu na chakula kwa ajili ya kusaidia katika ujenzi ili waweze kuendelea na maisha yao.” \n WFP inaomba dola za Marekani milioni 91 kutekeleza mpango wa miradi ya kutengeneza miundombinu iliyoharibika kwa manusura wa Idai mwaka 2020. Fedha pia inahitajika kwa dharura kukabiliana na utapiamlo unaoongezeka. \n UNICEF inaripoti kuwa hali ya utapiamlo ni mbaya sana na tayari inawaathiri asilimia 43 ya watoto ambao ni chini ya miaka mitano, moja ya kiwango cha juu kabisa duniani. Imeongeza kusema zaidi ya watoto 3,000 chini ya miaka mitano wamekutikana na hali mbaya ya utapiamlo inayohatarisha maisha yao baada ya mavuno kuangamizwa na mafuriko. \n WFP inasema watoto hawapati chakula cha kutosha na wanakosa virutubisho kuwafanya waweze kuwa na afya. Inasema kujitokeza kwa tatizo hili kubwa ni mlipuko ambao ni nadra kutokea wa ugonjwa wa pellagra, unaosababishwa na ukosefu wa vitamin B3. \n Shirika hilo linasema watu 4,000, wengi wao watoto, wameathiriwa na maradhi haya ambayo husababisha kuharisha, vipele na ukosefu wa kumbukumbu, ni hatarishi kama haujatibiwa.. ##
Rais mpya wa Sri Lanka Gotabaya Rajapaska ameapishwa kuwa rais Jumatatu.  \n\nVyanzo vya habari vimeripoti kuwa hafla ya kuapishwa kwake imefanyika kwenye hekalu la Kibudha la Runawell lililoko mji wa kaskazini. \n Rajapaska ameziomba jamii za walio wachache kutoka Tamil na Waislam ambao hawakumpigia kura kushirikiana naye katika kujenga taifa. \n Jamii zote mbili wakati wa kampeni zilieleza wasiwasi wao kutokana na ushindi wake kwa sababu ya msimamo wake mkali wa kijeshi wakati akiwa chini ya serikali ya kaka yake mkubwa, rais wa zamani Mahinda Rajapaska. \n Wakati wa kuapishwa kwake, rais huyo mpya ameahidi kuwa suala la usalama wa ndani litakuwa kipaumbele kwenye utawala wake. \n Sri Lanka ilikumbwa na mashambulizi ya kujitoa muhanga wakati wa sikukuu ya Pasaka ambapo watu 269 waliuawa. \n Kiongozi huyo mpya mwenye umri wa miaka 70 aliongoza operesheni ya kijeshi dhidi ya wapiganaji wa Tamil miaka 10 iliyopita. Rajapaska alimshinda mpinzani wake Sajith.. ##
Ripoti ya Benki ya Dunia (WB) inasema kwamba ukuaji wa uchumi katika nchi za Kusini mwa Jangwa la Sahara, umeendelea kuwa mdogo mwaka 2019, kutokana na misukusuko ya uchumi wa dunia na mabadiliko machache ya kiuchumi katika nchi hizo. \n\nKulingana na toleo la 20 la ripoti ya WB kuhusu uchumi wa Afrika, ukuaji wa uchumi katika nchi zisizo katika eneo hilo unatarajiwa kuongezeka kwa asilimia 2.6 mwaka 2019, kutoka asilimia 2.5 mwaka 2018. \n Kiwango hicho ni asilimia 0.2 chini ya kiwango kilichokuwa kimetabiriwa mwezi April 2019. \n Albert Zeufack, mchumi anayesimamia masuala ya Afrika katika benki hiyo, amesema ukuaji wa uchumi kwa kiwango unaashiria mambo matatu ambayo ni pamoja na hali ya mvutano wa kibiashara unaoathiri dunia nzima, kiwango kidogo cha mabadiliko hasa usimamizi wa madeni, na athari zitokanazo na mabadiliko ya hali ya hewa kama vimbunga vilivyopiga Msumbiji, Zimbabwe na Malawi mapema mwaka huu. \n Ripoti hiyo inasema sababu hizo zimechangia kupungua kwa kiwango cha mauzo ya bidhaa kutoka Afrika na kiwango cha uwekezaji katika nchi za Afrika. \n Imetayarishwa na mwandishi wetu, Washington, DC.. ##
Waziri Mkuu wa Israeli Benjamin Netanyahu alizungumza Alhamisi na Mwandishi wa Sauti ya America -VOA huko mjini Warsaw, Poland na kufafanua namna Israeli inavyofanya mawasiliano na nchi za Kiarabu na juu ya mkataba wa nyuklia wa Iran uliofikiwa na mataifa ya Magharibi. \n\nNetanyahu alikuwa Warsaw kuhudhuria Mkutano unaoongozwa na Marekani juu ya usalama wa Mashariki ya Kati. \n Swali : Baada ya Mkutano huu, je, umefanikiwa kuzishawishi nchi za Ulaya kuwa na mtizamo wako na pia msimamo wa Rais Donald Trump juu ya Iran, au tuseme, kupata ushirikiano? \n Waziri Mkuu : Bila shaka, nafikiri kitu muhimu sana kilitokea, kwa sababu kulikuwa kwa mara ya kwanza, na mawaziri wa mambo ya nje 60 kutoka nchi 60, na mawaziri wa mambo ya nje kadhaa kutoka nchi za Kiarabu, na waziri mkuu wa Israeli, mimi mwenye, ni mara ya kwanza, kukutana nao kwa pamoja. Jambo la pili, kulikuwa na msimamo mmoja kati ya Waarabu na Waisraeli kwamba ni lazima tupambane na vitisho vya utawala wa Iran. Kila mmoja, nikiwemo mimi na mawaziri wa mambo ya nje wa nchi za Kiarabu, tulisema kuwa wananchi wa Iran siyo maadui zetu. Wao ni marafiki zetu. Utawala huu ambao unafanya vitisho dhidi yetu na kuwakandamiza wao pia unawatishia wao. Hili ndio tishio la pamoja ambalo lazima iwepo njia ya kukabiliana nalo, na nafikiri ujumbe huo ulikuwa umesikika wazi na umefahamika vizuri. Nchi za Ulaya, baadhi yao wanakubaliana, kwa namna yoyote ile, lakini iwapo unazungumzia wananchi wa nchi za Magharibi, wamesikia hilo. Je, imekuwa na athari? Nafikiri imekuwa na athari kwao. Haimkiniki kuwa wanashindwa kuona kuwa Waarabu na Waisreali wanakubaliana, na pale Waarabu na Waisraeli wanapokubaliana juu ya jambo lolote, unajua, nafikiri inabidi watu wa Ulaya wasikilize. Hivi sasa, najua kuwa wananchi wa Iran wanatusikiliza, kwa sababu najua kuwa kila wakati ninapoongea na umma wa Iran na picha za video zinazosambazwa baadhi ya wiki, ninapokea majibu yenye kusisimua. Na hivyo kwa kweli, nafikiri ulimwengu wa Kiarabu hivi sasa kwa kiwango kikubwa wako pamoja na Israeli katika msimamo wake. Marekani, iko pamoja na sisi, na inawezekana wananchi wengi wa Iran wako pamoja katika msimamo wetu. Pengine watu wa Ulaya wao wako nje ya mstari, unajua, hawajakuwa na msimamo. Kama tunavyosema katika mchezo wa mpira wa miguu, wameotea.​ \n Swali : Waziri Mkuu kwa ruhsa yako, nitarejea katika suala la mawasiliano uliyokwisha fanya, mawasiliano yako na wananchi wa Iran, na pia umegusia umoja uliokuwepo na ulimwengu wa Waarabu au baadhi ya mataifa ya Kiarabu. Hilo lilifanyika lini? Kwa sababu kulikuwa na upinzani huko nyuma kwa nchi za Kiarabu kushirikiana na Israeli.  Netanyahu: Bila shaka, kulikuwa na mchakato hatua kwa hatua wa kurejesha mahusiano. Katika njia mbalimbali tunafanikiwa kushirikiana kwa pamoja kama ilivyokuwa zamani na Iran. Kabla ya mapinduzi ya Kiislam, tulikuwa na mahusiano mazuri, ushirikiano wa kibiashara, utalii, mafungamano ya kijeshi na mambo mengine, pamoja na kutokuwepo mahusiano kamili ya kidiplomasia. Hilo ndio linalotokea katika nchi mbalimbali, na maeneo mengi ya Ulimwengu wa Kiarabu hivi sasa. Kwanza kabisa bila shaka tumeanzisha mahusiano na mikataba ya amani baina yetu na Jordan na Misri, lakini nchi nyingine hatua kwa hatua tunarejesha mahusiano hayo. Nafikiri tishio la shambulizi kutoka utawala wa Tehran umetufanya tuwekaribu na mataifa mengine, lakini tutakapofikia ushirikiano na mambo mengine yakaanza kutekelezwa, kama vile ushirikiao katika teknolojia, maji, kilimo, nishati, afya – vitu vyote hivi serikali za Kiarabu zinamaslahi navyo, na najua pia vina maslahi na Iran, kwa sababu ninaongea na wananchi wa Iran kuhusu haya. Kwa hivyo linaanza suala la usalama, lakini kinachofuatia ni namna gani hali za maisha kuzifanya ziwe bora zaidi.  Swali : Iwapo utaniruhusu, ninapendelea kukuuliza kuhusu programu ya nyuklia ya Iran. Inavyoonekana kuna tofauti kubwa ya maelezo kati ya Israeli na IAEA (Shirika la Kimataifa la Atomic). Unasisitiza kuwa Iran bado ina vituo vya siri vya nyuklia. IAEA wanasema vituo vyote vimekaguliwa na kuthibitishwa, na kuwa Iran inafuata maagizo ya kimataifa katika kusitisha programu hiyo ya nyuklia. Nani yuko sahihi, na nini sababu kubwa ya tofauti hii? \n Netanyahu: Wasiwasi wangu kwa kweli siyo kuwa Iran inavunja makubaliano. Wasiwasi wangu ni iwapo Iran itaendeleza makubaliano haya. Nafikiri makubaliano haya mabaya, kwa sababu yanatoa fursa kwa Iran kufikia silaha za nyuklia. …Iran imepata mabilioni na mabilioni ya dola kwa (kukubali mkataba huu). Fedha hizo zimekwenda wapi? Hazikutumika kwa ajili ya mahospitali, hazikutumika katika kusafisha maji, hazikwenda katika mashule, na wala katika kilimo. Zimetumika – Nitakwambia zimekwenda wapi : Kwa sababu ya mkataba huu, sawa, zimekwenda kuwasaidia waasi wa Houthi, zimekwenda kwa kikundi cha Hezbollah. Zimekwenda Iraq, zimekwenda Syria kwa vikundi vya wanamgambo wa Kishia. \n Fedha hizi hazikuwafikia watu wa Iran. Kwa hiyo, unajua, nafikiri hili ni jambo baya… Israeli inapata mafanikio. Inakuwa kwa sababu tunao uchumi uliowazi na imara. Iran, ingeweza kuwa ni historia yenye mafanikio, kwa njia nyingi, katika sehemu hii ya ulimwengu. Iran haina maji. Unajua, watu wanagharama mbalimbali za maisha, na wanakosa mahitaji mengi. Kwa nini? Kwa sababu utawala huu haujali watu wake. Unachukuwa fedha kwa kujinufaisha wenyewe au unatumia kwa ajili ya kuvamia nchi nyingine, na bila shaka Waarabu na Waisraeli wanakubaliana kupambana dhidi ya uvamizi wa Iran unaoelekezwa kwa mataifa ya Kiarabu—lakini kwanza ni kwa Waislam. Na unatambua kuwa uvamizi huo ni wa namna mbaya kabisa, lakini ukandamizaji huo pia unaelekezwa dhidi ya wananchi wa Iran wenyewe. Na wananchi hao wanajitokeza kuandamana, na unajua, maramoja wanapigwa na kunyanyaswa. Lakini watu lazima waulize swali la kawaida. Makubaliano ya nyuklia yametoa fursa ya utajiri na fedha nyingi. Uko wapi utajiri huo? Fedha hizo ziko wapi? Kwa nini wananchi wa Iran wanapata tabu? Kwa sababu utawala huu unafuja fedha hizo kwa ajili ya uvamizi nchi nyingine.  Swali : Umetaja kikundi cha Hezbollah. Nataka kukuuliza juu ya vikundi vingine vinavyoiwakilisha Iran katika eneo. Je, unafikiri kuwa vikwazo vya Marekani dhidi ya vikundi hivi, kwa sababu ya fedha zinazoingia nchini Iran, vitaweza kudhoofisha operesheni za vikundi hivi dhidi ya Israeli wakati fedha zitakapotoweka?  Netanyahu: Bila ya shaka fedha zinakauka. Tunaliona hilo. Kusitishwa kwa fedha hizi inamaanisha kuwa lazima wakate misaada yao kwa Hezbollah, Wahouthi na Hamas – “makundi hayo matatu yanayoanzia na herufi H” – lakini pia Syria hawatoi tena fedha kwa sababu haziko. …Lakini bado wanatoa fedha (kwa) vikundi vinavyoiwakilisha na vinginevyo, lakini … hivi sasa wanazo fedha kidogo za kugawa. \n Swali : Hivi sasa nchini Syria, Israeli inavishambulia vituo vya Iran huko Syria. Je, hili limekuwa na mafanikio makubwa kama operesheni ya kijeshi na kwamba hivi sasa mko vitani na Iran? \n Netanyahu: Angalia, Iran inasema kuwa wanataka kulifuta taifa la Kiyahudi la Israeli. Inasema kuwa inataka kuiangamiza Israeli. Waziwazi, kila siku, kila baada ya masaa mawili. Sawa, kwa hiyo wanasema kuwa wanataka kuleta sehemu kubwa ya jeshi lao na vifaa vyao vya kisasa vya kijeshi na wanamgambo wa Kishia – ambalo linawapiganaji zaidi ambao sio Wairan, na hivyo – katika mlango wa Israeli, umbali wa kilomita 1,500. Nini ninatakiwa kufanya? Kuna mtu anasema, “Tutawauwa, tutaiangamiza nchi yenu. Na tutaleta silaha na mbinu za kufikia malengo yetu,” na hivyo nikasema hapana. Hatutaruhusu hilo kutokea. Na ikitulazimu, sisi, wewe unajua, iwapo watajaribu kuweka vituo vya kijeshi jirani na mpaka wetu kwa minajili ya kutuangamiza, sisi tutazuia hilo. Tulikuwa tunafanya hivyo, na je, imekuwa na mafanikio? Kwa kiwango kikubwa, ndio, lakini sio kikamilifu. Na maana, bado wako pale, lakini wangelikuwa wamejiimarisha zaidi kama tungekuwa hatujachukuwa hatua. Kwa kweli, uwepo wao umepungua kwa kiwango fulani. \n Swali : Umekuwa ukiwaonya viongozi wa dunia juu ya hatari za programu ya makombora ya balistik ya Iran. Je, umezungumza na viongozi wa dunia kile Iran wanachokifanya waziwazi, kutaka “Israel iangamie” na vitisho vya makombora yake, (na) nchi gani itafanya hivyo iwapo inataka kuwa mwanachama mwenye kuwajibika katika jumuiya ya kimataifa. Je umezungumza na viongozi wa mataifa mengine juu ya hilo?  Netanyahu :  Naam, mara nyingi, lakini pia nimezungumza nao kuhusu wao, kwa sababu Iran imekuwa ikiuwa kwa mpango maalum raia wa Iran, wapinzani ambao wanamaoni tofauti. Wananchi wanataka kuona Iran iliyo huru, yenye demokrasia; wanataka kuona Iran inakuwa ni nchi inayoweza kutumia uwezo wake kikamilifu. Na watu hawa ambao wanaishi katika miji mikuu ya nchi mbalimbali za Ulaya wanauawa kwa mpango maalum. Hivyo tumeweza kugundua baadhi ya hila hizi. Tumezuia baadhi ya hila hizi, hawa wauaji wa wananchi wa Iran, kuweza kufanya mauaji haya katika miji mikuu ya Ulaya. Kwa hiyo, nimewataka viongozi wa Ulaya kunambia, katika wiki ambazo tulikuwa tumewaonyesha mpango wa mauaji katika nchi zao wenyewe, bado mnakutana na wawakilishi wa utawala wa Iran kuwasaidia wakwepe vikwazo vya Marekani, mnajua hili, angalau basi muwe mnajiheshimu na kuweka msimamo. Vipi mnaweza kufanya hili? Nafikiri nchi za Ulaya ni lazima litizame upya mwenendo wanaochukuwa kwa utawala na Tehran. Nafikiri madikteta wa Tehran wasiruhusiwe kukanusha mauaji. Kiukweli, ni uvamizi wao wa kikatili katika eneo, na kile wanachowafanyia watu wao wenyewe. Kile wanachokifanya na kuwanyima haki zao kunawafanya wananchi wapate tabu Iran. Na kama nilivyosema, nimeongea na watu wa Iran, nimeongea juu ya kubadilishana ujuzi katika masuala ya maji, ukweli kuwa tulipeleka watu kusaidia waathirika wakati wa tetemeko la ardhi. Kwa kuwa tunauwezo wa kusaidia katika kilimo na tunaweza kusaidia kitu chochote – na maanisha, uwezekano wa yale tunayoweza kusaidiana pamoja hauna kikomo. Hauna kikomo, unajua hilo, wakati hilo linaendelea hivi sasa, linaendelea pia katika nchi za Kiarabu, fikiria hilo? Huko nyuma tulikuwa maadui wakubwa, na hivi leo, unajua, inakuwa ni uhalisia mwengine. Inaweza kuja kutokea hivyo hivyo kwa Iran, na wananchi wa Iran wanaweza kuja kuwa na maisha mazuri, lakini siyo chini ya utawala huu.  Swali : Umewataja mara kadhaa wananchi wa Iran. Nataka kupata maoni yako juu ya maandamano yanayoendelea nchini Iran na kile unachotabiri kinaweza kutokea.  Netanyahu: Nafikiri kitu chakuvutia ni kuwa, unajua watu walisema, “ Bila shaka, nchi haina uongozi,” na nikwaambia ni jambo la kufurahisha, kwa sababu inamaana kuwa udhaifu huo ni kutoka ngazi ya chini hadi juu, na kuwa haina mpangilio Madhubuti. Na kuwa watu wake wanataka kuwa huru. Wananchi wa Iran ni wenye vipaji. Ni watu ambao wanaurithi mkubwa wa kihistoria katika tamaduni zao. … Ukisoma juu ya ustaarabu mkuu uliokuwa miaka 2,500 iliyopita, sisi katika Bibilia – katika Bibilia ya Kiyahudi, tunamzungumzia Mfalme Cyrus kama ni moja wa viongozi mashuhuri wa historia yetu. Tunavutiwa na uongozi wake na urafiki aliyouonyesha kwa Wayahudi. Kwa hiyo bila shaka, Iran inautamaduni uliotukuka ambao tunautambua katika historia yetu, na bila shaka watu wa Iran na Wafursi, wanaijua historia yao. Iran inastahili kufikia hali nzuri zaidi. Watu kama hao wenye vipaji na utamaduni wenye kujitosheleza, wanastahili kuwa na hali nzuri sasa na pia wanastahili maisha mazuri baadae. Lakini maisha bora hayawezi kupatikana, unajua, chini ya madikteta wa kidini ambao walichukuwa nchi na kuiangamiza. Angalia pato letu la taifa (GDP), jinsi lilivyokua, nchini Israel. Wakati wa miaka 40 ya mapinduzi ya Iran, angalia kitu gani kilitokea. Iran ilitakiwa iwe mbali sana. Hivi sasa imeanguka chini. Na nafikiri ni juu ya watu wenyewe wanaotaka kufanya maamuzi kufanya wanalotaka na utawala huu. Nafahamu maandamano yao. Na nafahamu ushupavu wa watu kujitokeza mabarabarani au kwenda katika mtandao wangu wa Facebook, inataka ushupavu. Wanafanya hivyo, inamaana kwamba hawajakata tamaa.  Swali : Waziri Mkuu, ikiwa ni swali la mwisho, je, unaweza kutuambia juu ya athari za kampeni na mawasiliano yako katika lugha ya Kifarsi. Si maanishi wewe binafsi lakini kituo chako, mtandao wa YouTube na Twitter?  Netanyahu: Naam, naweza kukwambia kile wataalam walichonambia, kwa sababu naweza kueleza na angalia, unajua, athari za tathmini za haraka, kwa kusikiliza kile watu wanachoandika, wanachosema na mengineyo. Lakini nina watu ambao walifanya tathmini juu ya hilo na wamesema kuwa tumeweza kuwafikia watu wengi katika maeneo tofauti na ya mbali nchini Iran, na hilo linaridhisha sana. Kwangu mimi, hii ni ishara ya matumaini. Hii ni ishara ya matumaini, kwa sababu ina maana kwamba watu wa Iran hawakubaliani na propaganda za utawala wa Iran. Wao ni mahiri zaidi ya hizo propaganda. Na bila shaka kwa kuwa wanawasiliana na waziri mkuu wa Israeli na kuonyesha kumuunga mkono, kitu ambacho kinahitaji ushajaa wa kipekee, hilo linanijulisha kuwa Iran inamustkbali wenye mafanikio makubwa.. ##
Mahakama ya Kimataifa ya Uhalifu (ICC) imemkuta na makosa yote 18 ya jinai ya kivita na uhalifu dhidi ya ubinadamu kiongozi muasi wa zamani wa Congo Bosco Ntaganda Jumatatu. \n\nNtaganda alikuwa amekanusha kuwa ni muuaji na mhalifu wa kivita alipozungumza katika kesi yake huko mjini The Hague Alhamisi. \n Katika hotuba kwa majaji wa ICC, Ntaganda alikiri kuwa alisifika kama “Muuaji” lakini alisema, “Mimi siko hivyo.” \n Ntaganda alisisitiza kuwa yeye ni askari, na siyo mhalifu. Alisema, “Sijawahi kuwashambulia raia… siku zote nimekuwa nikiwalinda.” \n Maoni hayo yamelepa mpishano mkubwa kwa wasifu walioutoa waendesha mashtaka wa ICC, ambao wanasema Ntaganda aliongoza kikundi cha waasi, UPC, kilichouwa, kuwabaka na kuwanyanyasa watu upande wa jimbo la Ituri mashariki ya Congo mwaka 2002 na 2003. \n Wakili wa waathirika hao ameiambia mahakama kuwa wasichana ambao wana miaka 12 walilazimishwa kutumikia kama wake za makamanda wa ngazi ya juu wa kikundi hicho cha waasi. \n Makosa hayo 18 ya jinai ya kivita na uhaldifu dhidi ya ubinadamu, ni pamoja na tuhuma za mauaji, utumwa wa kingono, kuwalazimisha watoto kuwa askari na kuhamisha wananchi kwa nguvu kutoka katika maeneo yao. \n Mashambulizi ya UPC yanadaiwa kulenga makundi ya kikabila maalum kama vile Lendu, Bira na Nande. Moja wa mshiriki mwenza wa jinai hiyo ni Thomas Lubanga, ambaye alihukumiwa miaka 14 kutumikia kifungo mwaka 2012 baada ya ICC kumkuta na makosa ya kuwalazimisha watoto kutumika kama askari. \n Ntaganda alikuwa hajulikani haliko kwa miaka saba baada ya kukutikana na makosa mwaka 2006, akiwakasirisha maafisa wa mahakama kwa kule konekana kwake baadhi ya nyakati kama maeneo ya umma. \n Nin muasisi wa kikundi cha waasi cha Congo M23 mwaka 2012. Katika hatua ya kushangaza, alijisalimisha ubalozi wa Marekani huko Kigali, Rwanda, Machi 2013. Wataalam wanasema inawezekana alifanya hivyo kwa sababu kushiriki kwake kupigana ndani ya kundi la M23 kulimfanya ahofie maisha yake. \n Waendesha mashtaka waliwaita darzeni ya mashahidi dhidi yake, wakiwemo baadhi ya watoto waliokuwa walazimishwa kutumika kama askari.. ##
Wizara ya Mambo ya Nje na Ushirikiano wa Afrika Mashariki nchini Tanzania imemuita Kaimu Balozi wa Marekani wizarani kutokana na angalizo la kiusalama lililotolewa na ubalozi huo juu ya uwezekano wa kuwepo shambulio katika baadhi ya maeneo ya jiji la Dar es Salaam. \n\nUbalozi ulitoa taarifa hiyo kupitia mtandao wa kijamii “Twitter” Jumatano. \n Taarifa iliyotolewa na wizara imesema ilimwita Kaimu Balozi wa Marekani ili atoe ufafanuzi wa “twitter” hiyo na ubalozi huo ukamtuma mwakilishi wa Kaimu Balozi, Ann Marie Warmenhoven – Tilias kukutana na uongozi wa Wizara.  \n Wizara imedai kuwa mwakilishi huyo ameutambua ujumbe huo na kukiri kuwa ulitumwa na ubalozi wa Marekani. \n Taarifa ya wizara imesema katika ufafanuzi wake mwakilishi amekiri kuwa Ubalozi ulifanya makosa kutoa tetesi ambazo hazikuwalenga raia wa Marekani pekee bali raia wote, wakitambua kuwa ubalozi hauna mamlaka ya kufanya hivyo, jambo lililosababisha taharuki kwa wananchi na wageni wanaotarajia kuitembelea Tanzania.  \n Wizara imesema imeukumbusha ubalozi wa Marekani umuhimu wa kuzingatia sheria za nchi na taratibu za kidiplomasia zinazokubalika duniani kote katika utoaji wa taarifa za aina hii. \n Aidha, Katibu Mkuu wa Wizara hiyo, Dkt Faraji Kasidi Mnyepe amewataka wananchi na jumuiya za kimataifa pamoja na wageni mbalimbali waliopo nchini na wanaotarajia kuitembelea Tanzania kuendelea na shughuli zao kama kawaida. \n Amesema kuwa mpaka sasa hakuna taarifa yeyote iliyothibitishwa ya kuwepo kwa tishio la aina hiyo hapa nchini na kwamba vyombo vya ulinzi na usalama vimejizatiti kukabiliana na vitisho vyovyote.. ##
Ripoti ya jopo la tume ya uchunguzi ya Umoja wa Mataifa kuhusu Burundi  inaeleza kwamba serikali ya rais Pierre Nkurunziza imekuwa kandamizi zaidi. Tume hiyo ya watu watatu inasema hali hiyo si ishara nzuri wakati nchi hiyo ikielekea kwa uchaguzi mkuu mwaka ujao. \n\nKupitia ripoti hiyo, iliyowasilishwa kwa baraza la Umoja wa Mataifa la haki za binadamu wiki hii mjini Geneva, jopo hilo limeelezea kusikitishwa na hatua ya Burundi ya hivi karibuni kufungwa ofisi ya UN ya haki za binadamu baada ya kuwepo nchini humo kwa takriban miaka 23. \n Tume hiyo ya uchunguzi ni taasisi pekee ya kimataifa ambayo inafuatilia hali ya haki za binadamu nchini Burundi. \n Ripoti hiyo inaelezea kwamba Burundi imeziambia taasisi zote zisizo za kiserikali ambazo ni za kigeni kujiandikisha tena na kuwasilisha orodha ya wafanyakazi wake na pia kutaja ukabila wao. \n Hili limefanyika ili kuona kama wanatekeleza mfumo wa mgao mpya uliowekwa kutaka asilimia 60 wawe wa kabila la Hutu na asilimia 40 wawe Watutsi na pia kuangalia kama wanatekeleza kiwango cha chini cha kuwa na wanawake asilimia 30. \n Mjumbe mmoja wa tume hiyo, Francoise Hampson, amesema baadhi ya mashirika yasiyo ya kiserikali yametangaza kuwa yataondoka nchini badala ya kutekeleza masharti hayo ambayo wanasema ni kinyume na thamini zao. \n "Kuendelea kusinyaa kwa mwanya wa kidemokrasia pia kunaathiri mashirika yasiyo ya kiserikali ya ndani ya nchi, watetezi wa haki za binadamu, na vyombo huru vya habari nchini Burundi. Hili linatia wasi wasi zaidi hasa ukizingatia kuwa uchaguzi mkuu utafanyika mwaka 2020," alisema Hampson. \n Wajumbe wa tume hiyo wanasema mzozo wa kisiasa ambao ulizuka nchini Burundi mwaka 2015 wakati Nkurunziza alipotangaza kuwania awamu ya tatu ya uongozi haujasuluhishwa bado. \n Wanakhofia hili litakuwa na athari kubwa sana mwaka 2020 na kusema wamepata habari kwamba wanachama wa upinzani wanatishiwa, kunyanyaswa, kukamatwa au hata kupotea kabisa. \n Balozi wa Burundi kwenye Umoja wa Mataifa huko Geneva, Renovat Tabu, aliwashutumu wanachama wa tume hiyo akiwaita mamluki ambao ni nyenzo ya upinzani nchini humo. \n Alipuuza ripoti yao kuwa imejaa uongo, kashfa, matusi na taarifa za kisiasa. \n Mwisho wa malumbano, rais wa baraza la haki za binadamu alimkemea balozi, na kumtaka asite kufanya mashambulizi binafsi na azungumze kwa heshima. \n -Imeandikwa na Lisa Schlein, mwandishi wa VOA mjini Geneva, Uswizi.. ##
Marais wa nchi za Jumuiya ya Afrika Mashariki (EAC) walikutana Ijumaa wakati wingu nene la masuala kadhaa ya muda mrefu yaliyo kuwa bado hayajapatiwa ufumbuzi yakiwakabili ikiwemo mivutano ya kibiashara, ushuru na vikwazo ambavyo sio ushuru na changamoto za kukosekana fedha zikiendelea kuikabili jumuiya hiyo. \n\nHayo yameripotiwa na gazeti la The East African wakiongeza kuwa upande wa Kenya na Tanzania, mazungumzo juu ya mgogoro wa sukari na tumbaku yalikwama baada ya sekretarieti ya EAC kutuhumiwa kushindwa kutatua baadhi ya mambo yaliyokuwa yakisubiri ufumbuzi kwa kipindi cha miezi saba. \n Wachambuzi wanaeleza kuwa hivi karibuni Rwanda imekabiliwa na mfukuto wa mvutano wa kidiplomasia baina yake na Burundi na Uganda juu ya kero za masuala ya usalama ya muda mrefu ambayo yanahatari ya kutoweza kudhibitiwa. \n Rais wa Kenya Uhuru Kenyatta na mwenzake wa Tanzania John Magufuli walikuwa wanatarajiwa kuzungumzia mvutano unaoendelea wa biashara kati ya viongozi wa serikali tangu pale walipotoa maagizo kuwa tofauti hizo zitafutiwe ufumbuzi wakati wa mkutano wa marais uliofanyika Kampala mwaka 2018, na hadi sasa juhudi hizo zinasuasua au hazikuzaa matunda kabisa. \n Chanzo hicho cha habari kimechambua kuwa hatua ya Rais wa Uganda Yoweri Museveni kumkabidhi uwenyekiti Rais wa Rwanda Paul Kagame kunatarajiwa kupunguza mvutano kati ya nchi hizo mbili,wakati huu ambapo matukio kadhaa yamezidisha hali ya tofauti zao. \n Moja ya mambo yanayo zungumziwa ni tukio la kuondolewa nchini Uganda raia wa Rwanda Annie Tabura, Mkurugenzi wa ngazi ya juu wa shirika la simu MTN, kwa tuhuma za kuhatarisha usalama wa taifa la Uganda.. ##
Rais wa Afrika Kusini Cyril Ramaphosa na mwenzake wa Zambia Edgar Lungu wamekutana Jumatano na kutoa tamko la kuishauri tume ya uchaguzi (CENI) nchini Jamhuri ya KIdemokrasia ya Congo (DRC) kutangaza matokeo ya uchaguzi kwa haraka ili kuendeleza utulivu nchini humo. \n\nWiki iliyopita, Afrika Kusini, ambaye ni mshirika mkuu wa Kabila, waliungana na Russia na China huko katika Baraza la Usalama la Umoja wa Mataifa (UN) kuzuia tamko lilopendekezwa na Ufaransa ambalo lilikuwa linapongeza kufanyika uchaguzi lakini likakosoa uamuzi wa serikali kuzima mitandao ya intaneti na mitandao mengine ya jamii. \n Tume imetangaza Jumanne jioni kwamba imeanzisha “mikutano kadhaa ya kutathmini na kujadili, na kuwa itapelekea kutangazwa kwa matokeo ya awali ya uchaguzi wa urais.” \n Chanzo cha habari ndani ya tume ya uchaguzi na mwanadiplomasia wamesema wanategemea matokeo kutangazwa baadae Jumatano. \n Mwanadiplomasia mwengine, hata hivyo amesema kuwa majumuisho ya kura zote bado hayajakamilika na kuwa kutangazwa kwa matokeo hayo kunaweza kusubirishwa hadi Alhamisi. \n Wakati huohuo Askari wa kuzuia fujo wamepelekwa katika makao makuu ya tume ya uchaguzi Kinshasa, Jumatano, wakati kukiwa na wasiwasi juu ya matokeo yenye utata ya uchaguzi wa rais katika Jamhuri ya Kidemokrasia ya Congo, uchaguzi ambao tayari umetiwa dosari kwa tuhuma za wizi wa kura. \n Majumuisho ya matokeo yanaweza kutangazwa baadae Jumatano baada ya CENI kukutana usiku kucha hadi asubuhi. \n Polisi pia wameendelea kulinda doria katika barabara kubwa ya jiji hilo la Kinshasa, wakati wananchi wa Congo wakiwa na wasiwasi juu ya uwezekano wa kutokea uvunjifu wa amani wakati kuna hisia ya kuwa serikali ya Rais Joseph Kabila inafaya mazungumzo juu ya makubaliano ya kuwa na serikali ya mseto na kiongozi mmoja wa upinzani. \n Uchaguzi wa Disemba 30 ulikusudia kuleta kwa mara ya kwanza kubadilishana kwa madaraka kwa njia ya kidemokrasia kwa nchi hiyo kubwa iliyoko Afrika ya Kati katika kipindi cha miaka 59 ya uhuru wake. \n Lakini matokeo yenye utata yanaweza kuibua uvunjifu wa amani ambao uliwahi kutokea baada ya uchaguzi wa 2006 na 2011 na kuivuruga mipaka ya upande wa mashariki ya Congo ambayo tayari haina amani.. ##
Mwanasheria wa familia ya marehemu bilionea na aliyekuwa Mwenyekiti Mtendaji wa makampuni ya IPP, Reginald Abraham Mengi, Michael Ngalo, Jumamosi ametoa ratiba ya mazishi. \n\nAmesema mwili wa marehemu Mengi utawasilia saa 8:00 kwenye Uwanja wa Ndege wa Kimataifa wa Julius Nyerere jijini Dar es Salaam kwa ndege ya Shirika la Emirates. \n Ratiba imeeleza kuwa baada ya hapo, mwili huo utapelekwa kuhifadhiwa katika Hospitali ya Jeshi ya Lugalo. \n Siku hiyo ya Jumatatu na Jumanne utapelekwa kwenye viwanja vya Karimjee, Posta, jijini Dar kwa ajili ya kuagwa na wakazi wa Dar es Salaam na viunga vyake. \n Baada ya kuagwa Karimjee, mwili huo utapelekwa nyumbani kwake, Ada-Estate, Kinondoni, jijini Dar na kesho yake Jumatano kusafirishwa kwenda Uwanja wa Ndege wa Kimataifa wa Kilimanjaro (Kia) kisha kijijini kwake, Nkuu, Machame, kwa mazishi yatakayofanyika kesho yake, Alhamisi. \n Imetayarishwa na mwandishi wetu, Washington, DC.. ##
Zaidi ya watu nusu milioni kusini mwa jangwa la Sahara wamo katika hatari kubwa ya kufariki kati ya sasa na mwaka ujao, kutokana na ugonjwa unaosababishwa na upungufu wa kinga mwilini – Ukimwi, huku pia wakikabiliwa na tishio la maambukizi ya virusi vya Corona, iwapo serikali haizitachukua hatua za haraka kuokoa Maisha yao. \n\nKulingana na shirika la afya duniani WHO na shirika la kuangazia maambukizi ya virusi vya Ukimwi – UNAIDS, athari zitokanazo na matatizo ya kutoa dawa kwa wagonjwa wa ukimwi kwa mda wa miezi sita, zinaweza kudumaza kabisa mafanikio ambayo yamepatikana katika kuzuia vifo kutokana na Ukimwi. \n Ripoti ya mashirika hayo imeonya kwamba idadi ya vifo kutokana na Ukimwi inaweza kuongezeka na kufikia ya mwaka 2008, ambapo watu 950,000 walikufa Afrika. \n Mkurugenzi wa shirika la afya duniani WHO, Tedros Adhanon Ghebre-yesus, amesema kwamba “kuna uwezekano wa zaidi ya watu nusu milioni kufariki Afrika kutokana na ukimwi, na hali hiyo itakuwa mbaya sana”. \n Naye Mkurugenzi Mkuu wa UNAIDS Winnie Byanyima, ameonya kwamba mpango wa kutoa tiba kwa wagonjwa wa ukimwi unaweza kutatizika, kutokana na janga la Corona. \n “kuna hatari ya mafanikio yaliyopatikana kufikia sasa katika vita dhidi ya Ukimwi kutozingatiwa kabisa, huku jihudi zote zikielekezwa katika kukabiliana na maambukizi ya virusi vya Corona,” ameonya Wiinie Byanyima. \n Mkurugenzi mkuu wa shirika la afya duniani WHO, amesisitiza kwamba kuna umuhimu mkubwa katika kuhakikisha kwamba watu wanaopatikana kuambukizwa virusi vya ukimwi, wanapewa dawa. \n Imetayarishwa na Kennes Bwire, VOA, Washington DC.. ##
Wamarekani wenye shauku ya kujua nini kimejiri katika ripoti ya taifa la nje kuingilia kati kampeni za uchaguzi wa rais wa Marekani 2016 wamelazimishwa kusubiri kidogo zaidi Jumamosi kabla ya muhtasari huo kutolewa rasmi na Idara ya Sheria. \n\nMueller aliwasilisha ripoti ya siri juu ya uchunguzi wake Ijumaa kwa Mwanasheria Mkuu William Barr, ambaye baadae aliwajulisha viongozi wa bunge la Marekani – Congress kwa njia ya kuwatumia barua kwamba “Kunauwezekano nikawashauri juu ya hitimisho la msingi la mchunguzi maalum katika ripoti hiyo mapema wikiendi hii. \n Lakini Barr alitumia siku ya Jumamosi kuipitia ripoti hiyo, na mpaka wakati wa mchana, kwa mujibu wa msemaji wa Idara ya Sheria, muhtasari wa ripoti hiyo kutoka kwake haukutarajiwa kuifikia Congress pengine hadi siku ya pili. \n Msemaji wa White House Hogan Gidley amesema kuwa ofisi yao ilikuwa haijapokea na wala haijapewa muhtasari wowote juu ya ripoti hiyo. Alirudia kusema kile alichosema siku moja kabla mratibu wa vyombo vya habari wa White House Sarah Sanders, kwamba hatua inayofuatia katika uchunguzi huu ni suala linalomhusu Barr. \n Swali la msingi la Mueller \n Swali la msingi la Mueller, mkurugenzi wa zamani wa FBI, ambalo anatafuta majibu : Ni iwapo Trump na wasaidizi wake walishirikiana na Warusi kuchafua kampeni ya mgombea wa chama cha Demokrat Hillary Clinton, mwaka 2016, kwa kutuma barua pepe zenye kudhalilisha zilizoibiwa kutoka Kamati ya Taifa ya chama cha Demokrat na mwenyekiti wa kampeni ya Clinton? Au iwapo Trump alikuwa amenufaika bila ya kukusudia na mbinu chafu za Russia? Na iwapo rais alijaribu kuharibu uchunguzi uliofuatia ili kujilinda yeye mwenyewe na washauri wa kisiasa na wasaidizi wake? \n Huu ndio ujumbe wa Idara ya Sheria kwa bunge la Congress juu ya hitimisho la uchunguzi uliofanywa na Mueller. \n Uchunguzi huo umepelekea kukutikana na makosa ya kujibu watu binafsi 37 na vikundi mbalimbali, wengi wao ni majasusi wa Russia ambao hawajakamatwa mpaka sasa. Watu saba, wakiwemo washiriki wa Trump, tayari wamekubali makosa na watano kati yao wamehukumiwa kwenda jela. \n Waliokutwa na hatia \n Kati yao wenye kesi zilizokuwa na umashuhuri mkubwa, ni mshauri wa usalama wa zamani Michael Flynn aliyekiri makosa yake ya kuidanganya Idara ya upelelezi ya makosa ya jinai (FBI) juu ya mazungumzo yake na balozi wa Russia, na Paul Manafort, mwenyekiti wa zamani wa kampeni ya rais, ambaye hivi karibuni alihukumiwa kwa kutenda makosa kadhaa ya jinai. \n Kabla ya kukabidhiwa ripoti hiyo, kulikuwa na hisia zilizoenea kuwa mwendesha mashtaka maalum ataongeza idadi ya wenye kesi za kujibu, lakini hakuna hatua za ziada za kisheria zilizotakiwa kuchukuliwa, kabla ya kutolewa ripoti hiyo kwa Idara ya Sheria. \n Wakati ripoti ikiwa imekabidhiwa, uchunguzi wa Mueller ndio umekamilika ipasavyo, lakini sio matatizo ya kisheria ya rais. \n Katika miezi ya hivi karibuni, Mueller amepeleka sehemu ya uchunguzi wake katika ofisi za waendesha mashtaka wa Marekani mbalimbali, ikiwemo ofisi ya Wilaya ya Kusini, New York, ambako waendesha mashtaka wamefunguwa uchunguzi wakujitegemea kwa Taasisi ya Trump na biashara nyingine mbalimbali binafsi za Trump. \n Mahali kesi ilipofikia? \n Iwapo ripoti ya Mueller itapelekea kuwa rais hana makosa, au kupatikana na makosa na kuondolewa madarakani, au kuna mkanganyiko wa aina fulani, kati ya hali hizi mbadala haijulikani nini hatma yake kwa hivi sasa. \n Kisheria, Barr ataamua sehemu zipi -iwapo zipo- katika ripoti hiyo kuitoa kwa Bunge la Marekani na kwa umma. \n Trump amerejea mara kadhaa kusema kuwa uchunguzi wa mwendesha mshtaka maalum ni “kutafuta mchawi” na anasisitiza kuwa hakuna ushahidi wa kuwa yeye alikula njama na Russia. \n Wakati rais amekuwa akisema “sijali “ iwapo ripoti hiyo itatolewa kwa umma, kunauwezekano ikawa kuna mvutano mkubwa wa kisheria kati ya White House, Idara ya Sheria, mawakili binafsi wa Trump na Bunge kabla ya sehemu au ripoti yote kutolewa. \n Kanuni za Idara ya Sheria zinamtaka Mueller kukabidhi “ripoti ya siri” juu ya yaliyobainika katika uchunguzi wake kwa mwanasheria mkuu, na mwanasheria mkuu huyo “kulijulisha” Bunge juu ya ripoti hiyo. Hakuna sehemu inayomtaka Mueller kutoa ripoti hiyo kwa umma. \n White House \n Msemaji wa White House Sarah Sanders amesema katika tamko lake Ijumaa, “ Hatua zinazofuatia ni uamuzi wa Mwanasheria Mkuu Barr, na tunasubiri mchakato huo kuanza kwenda mbele. White House haijapokea au kupewa muhtsari wa ripoti hiyo ya mwendesha mashtaka maalum.” \n Kokote ambako ripoti hii itaipeleka Marekani kama nchi, kufahamu wapi ilipoanzia na njia iliyopita itakuwa ni kila kitu hata kidogo kuwa muhimu kama vile kuelewa hatma ya uchunguzi huu. \n Mwanzo wa uchunguzi huu \n Uchunguzi uliofanywa na mwendesha mashtaka maalum ulianza Mei 17, 2017, baada ya Naibu Mwanasheria Mkuu Rod J. Rosenstein kutangaza kuwa alikuwa amemteua Mueller kuendeleza uchunguzi uliokuwa unaendelea kufanywa na FBI kuangalia mafungamano kati ya kampeni ya Trump na Russia kuingilia kati uchaguzi. \n Wakati huo, Rosenstein alisisitiza kuwa kuchaguliwa kwa mwendesha mashtaka maalum kusichukuliwe kama ni uthibitisho kuwa kulikuwa na mawasiliano yeyote kinyume cha sheria kati ya kampeni ya Trump na maafisa wa Russia, na kusema kuwa kukabidhi kwake udhibiti wa siku hadi siku wa uchunguzi huo kwa Mueller ulikusudia kuwahakikishia umma kuwa hauna upendeleo wa kisiasa. \n Mueller hakuwa anaanza upya uchunguzi huo. Uchunguzi huo aliokabidhiwa ulikuwa tayari umeanza takriban mwaka mmoja kabla, Julai 31, 2016, baada ya FBI kujua kwamba kunauwezekano kulikuwa makubaliano ya hujma kati ya washauri wa kampeni ya Trump na Russia.. ##
Rais Donald Trump wa Marekani Ijumaa amesheherekea kifo cha kamanda wa Kikosi maalum cha Quds, akisema shambulizi hilo la angani lililomuua Qassem Soleimani lilikuwa limecheleweshwa kufanyika kwa muda mrefu \n\nAkizungumza hadharani kwa mara ya kwanza tangu maafisa wa wizara ya ulinzi kuthibitisha kuwa shambulizi la anga karibu na uwanja wa ndege wa kimataifa wa Baghdad Ijumaa lilikuwa limekusudia kumuua Soleimani. Trump ameionya Iran kuwa inajiweka hatarini kwa kukabiliwa na mashambulizi zaidi iwapo itaendelea kuwalenga Wamarekani. \n “Tumechukua hatua usiku wa jana kuzuia vita, “Trump amewaambia waandishi wa habari akiwa nyumbani kwake Mar-a-Lago, Florida. \n “Hata hivyo, vitendo vya uchokozi vinavyo fanywa na serikali ya Iran katika eneo, ikiwemo kutumia wapiganaji walioko katika eneo kuyumbisha majirani zao, ni lazima ukome, na lazima ukome hivi sasa. \n Trump alimlaumu Soleimani kwa kusababisha vifo vya maelfu ya Wamarekani, Wairaqi na Wairan, akisema jenerali huyo aliyetumikia kwa muda mrefu “ alifanya vifo vya watu wasiokuwa na hatia ni maradhi ya utashi wake” wakati akisaidia kuendesha mitandao ya kigaidi ambayo imeenea Mashariki ya Kati hadi Ulaya na Marekani. \n “Tunapata faraja kujua kuwa usimamizi wake wa kigaidi umemalizika,” rais alisema, akiongeza kuwa Marekani tayari imeshatambua maeneo mengine kadhaa ya kuyashambulia. \n Maafisa wa Iraqi wamesema kuwa shambulizi jingine la anga lilifanyika mapema Jumamosi, baada ya masaa 24 ya lile lililomuua Soleimani, yaliwalenga msafara wa wanamgambo wanaosaidiwa na Iran Kaskazini mwa Baghdad na kuua watu wasiopungua watano. Hakuna habari za kuthibitisha shambulio hilo zilipatikana mara moja kutoka Washington.. ##
Mwendesha mashtaka maalum nchini Marekani, Robert Mueller, alisisitiza Jumatano kuwa kumfungulia mshtaka Rais Donald Trump kwa tuhuma za kuzuia sheria kufuata mkondo wake siyo hatua ambayo ofisi yake ingefikiria kuchukua chini ya mwongozo wa sera za Idara ya Sheria. \n\nAmesema hayo wakati akitangaza kufungwa kwa ofisi yake baada ya kuhitimisha mwisho wa mwezi Machi uchunguzi uliochukua miezi 22 juu ya Russia kuingilia kati uchaguzi wa urais wa Marekani 2016 na uwezekano kwamba Trump alizuia sheria isifuate mkondo wake. \n Akieleza sera ya muda mrefu ya Idara ya Sheria kuwa rais aliyeko madarakani hawezi kushtakiwa, Mueller aliwaambia waandishi katika maelezo yake ya kwanza kwa umma : "Hivyo kumshtaki Rais kwa kosa la jinai siyo kitu ambacho tungeweza hata kukifikiria.” \n Amesema kuwa itakuwa sio “haki kumtuhumu mtu kwa kosa wakati hakuna azimio la mahakama kwa shtaka linalohusika.” \n Lakini pia aliongeza kuwa “Ingekuwa tuna uhakika kuwa rais hakutenda kosa la jinai, tungesema hivyo.” \n Mwendesha mashtaka huyo maalum alitangaza kuwa anajiuzulu kutoka Idara ya Sheria akirejea uraiani ili kuishi maisha yake binafsi. \n Mueller alikuwa mshirika wa Kampuni ya mawakili ya WilmerHale, Washington, D.C kabla ya kuchaguliwa kuwa mwendesha mashtaka maalum kuichunguza Russia mwezi Mei 2017. \n Alikuwa amehitimisha Ripoti ya siri yenye kurasa 448 juu ya uchunguzi huo aliyoituma kwa Mwanasheria Mkuu William Barr akieleza kwamba hakuna ushahidi kwamba kampeni ya Rais Trump ilishirikiana na Moscow katika vitendo vya uhalifu. \n Lakini suala la iwapo Trump alizuia uchunguzi usifanyike, mwendesha mashtaka maalum amesema kwa kuwa hangeweza kupendekeza kufunguliwa mashtaka ya kidesturi dhidi ya Trump, pia hakuweza kumwondolea lawama Trump kwamba hakuwa makosa. \n Alielezea matukio 11 ambayo huenda yakawa ni vitendo vya kuzuia sheria kuchukua mkondo wake.. ##
Baraza la Wawakilishi la Marekani lenye Wademokrat waliowengi limemkosoa Rais Donald Trump Jumatano na kupiga kura kusitisha msaada wa kijeshi unaotolewa na Marekani kwa majeshi ya ushirika yanayoongozwa na Saudi Arabia yanayo fanya mashambulizi nchini Yemen. \n\nKura zilikuwa 248 kwa 177 na ni mara ya kwanza kwa baraza hilo kutumia sheria ya War Powers Act. \n Uamuzi huo sasa utapelekwa Baraza la Seneti ambalo lilipitisha hatua kama hiyo mwishoni mwa mwaka 2018, na kuwepo uwezekano wa kuzuka mvutano na White House. \n Marekani imekuwa ikitoa msaada wa kipelelezi na vifaa kwa ushirika unaoongozwa na Saudi Arabia unaopigana na waasi wa kihouthi wanaoungwa mkono na Iran nchini Yemen. \n Vita hiyo imeuwa maelfu ya raia tangu mwaka 2014 na tayari imesababisha janga kubwa la kibinadamu katika moja ya mataifa maskini sana duniani na kufanya hali kuwa mbaya zaidi nchini humo. \n Mashambulizi ya anga yanayoongozwa na Saudi Arabia yanayowalenga waasi yameharibu maeneo ya shule na mahospitali.. ##
Waandamanaji jijini Hong Kong, wakiwa na ghadhabu kufuatia kifo cha mwandamanaji mwenzao Ijumaa, walivunja madirisha katika kituo cha treni cha chini ya ardhi na eneo la maduka Jumapili. \n\nShirika la Associated Press limeripoti kuwa watu kadhaa walikamatwa na polisi walirusha mabomu ya machozi kila wakati ambako kulizuka vurugu kati ya polisi na waandamanaji. \n Mishumaa iliwashwa na usiku wa maombi ulifanyika sehemu mbalimbali za jiji hilo Jumamosi kuomboleza kifo cha mwanafunzi wa Chuo Kikuu cha Hong Kong Chow Tsz-Lok, 22, aliyekuwa anasomea masuala ya sayansi na teknolojia, ambaye alifariki katika hospitali ya Kowloon Ijumaa, siku nne baada ya kuangu kutoka ghorofa moja juu kwenye eneo la kuegesha magari katika wilaya ya Kowloon. \n Polisi walikuwa wanajaribu kuwaondosha waandamanaji kutoka katika eneo hilo na walitupa mabomu ya machozi kadhaa. Inasadikiwa kuwa Chow alikuwa mtu wa kwanza kufa kutokana na majeraha aliyopata katika kipindi cha miezi mitano ya mapambano na polisi wakati waandamanaji wakidai kuwepo serikali ya kidemokrasia na mabadiliko katika sera. \n Rais wa chuo kikuu Wei Shyy ametaka uchunguzi huru na wa kina ufanyike kujua ni katika mazingira gani Chow aliaguka. \n Shyy ameongeza kuwa polisi walieleza kwa nini gari la wagonjwa lilichelewa kuingia katika eneo hilo la kuegesha magari baada ya Chow kujeruhiwa. \n Picha za video zinazotumwa kwenye jukwaa la wanafunzi wa chuo hicho akiwemo Shyy zinaonyesha kile kinachoelekea kuwa ni kitendo cha polisi kuzuia gari la wagonjwa kuingia eneo hilo. \n Polisi wamekanusha tuhuma dhidi yao kwamba walizuia gari la wagonjwa au walimkimbiza Chow, na kusababisha apate majeraha. Polisi wanataka suala hilo lisikilizwe na jopo la wachunguzi wa serikali. \n Msemaji wa jeshi la polisi Hong Kong Suzette Foo amewaambia waandishi wa habari polisi waliingia katika eneo la kuegesha magari saa saba usiku Novemba 4 kuwatawanya waandamanaji ambao walikuwa wanawatupia polisi hao vitu mbalimbali. Amesema maafisa wa polisi walikuja kufahamu Chow aliaguka na kuumia baada ya kuwaona wazima moto wakimpa huduma ya kwanza mwanafunzi huyo. \n Jibu hilo la jeshi la polisi na mambo yenye kukang’anya juu maelezo yao yamewakasirisha wakazi wa jiji hilo. \n Waandamanaji wameitisha mgomo wa pamoja utakaofanyika Jumatatu katika jiji lote la Hong Kong, wakitarajia kuhujumu jiji hilo la kibiashara kama walivyofanya Agosti 5.. ##
Viongozi wa Afrika walikutana Jumapili kuzindua eneo la biashara huru kwa bara hilo ambapo kama inafanikiwa itawaunganisha watu bilioni 1.3 ili kubuni ushirika wa kiuchumi wa dola trilioni 3.4 na kuongoza katika maendeleo ya enzi mpya \n\nRais wa Nigeria Muhammadu Buhari ametia saini mkataba wa biashara huru Afrika wa hadi dola trilioni tatu, alithibitisha msemaji wake kwa shirika la habari la Reuters. Ikiwa na uchumi mkubwa sana barani Afrika uamuzi wa Nigeria kutia saini mkataba huo ilikuwa kuonesha njia ya kuongeza matumaini ya mbeleni. Ilikuwa moja ya nchi za mwisho mwisho kujizatiti katika mkataba huo. \n Viongozi katika bara la Afrika walikutana Jumapili kuzindua eneo la biashara huru kwa bara hilo ambapo kama inafanikiwa itawaunganisha watu bilioni 1.3 ili kubuni ushirika wa kiuchumi wa dola trilioni 3.4 na kuongoza katika maendeleo ya enzi mpya. \n Baada ya miaka minne ya mazungumzo makubaliano ya kuunda ushirika wa biashara wa nchi 55 uliafikiwa mwezi Machi na kutoa njia kwenye mkutano uliofanyika Jumapili wa Umoja wa Afrika-AU nchini Niger mahala ambapo washiriki watazindua nchi ipi itakuwa mwenyeji wa makao makuu ya biashara ya eneo wakati biashara itakapoanza na kuzungumzia namna ambavyo biashara hiyo itafanya kazi.. ##
Polisi wa jimbo la Virginia nchini Marekani walisema Ijumaa jioni kwamba watu 12 waliuawa katika shambulizi la risasi  mjini Virginia Beach huku wengine sita, akiwemo afisa wa polisi, wakipata majeraha mabaya na kulazwa hospitalini. \n\nWalioshuhudia kisa hicho walisema kuwa mtu aliyejihami na silaha nzito, ikiwemo bunduki ya rashasha, alivamia jengo la manispaa kwenye mji huo na kuanza kufyatua risasi kiholela. \n Mamlaka zilisema mshambuliaji huyo aliingia kwenye maosisi kadhaa akifyatua risasi. \n Kwa mujibu wa polisi wa mji huo, mshambuliaji huyo alikuwa mfanyakazi kwenye jengo hilo ambalo ni la ghorofa tatu. \n Akihutubia waandishi wa habari baada ya mkasa huo, Meya wa mji wa Virginia Beach, Bobby, Dyer, alisema kwamba wengi wa waliouawa walikuwa wakazi wa mji huo. \n "Huu ndio mkasa mkubwa zaidi katika historia ya Virginia Beach. Waliouawa na kujeruhiwa ni marafiki, majirani zetu na wafanyakazi wenzetu," alisema Meya Dyer. \n Mkuu wa polisi Jim Cervera aliwaambia waandishi wa habari kwamba mshambuliaji aliuawa wakati wa makabiliano na polisi. \n Hilo ndilo shambulizi la hivi karibuni kabisa nchini Marekani ambapo mshambuliaji alitumia silaha nzito ambazo kwa kawaida hutumiwa na wanajeshi katika mazingira ya kivita. \n Suala hilo limekuwa likiibua mjadala mkubwa kuhusu iwapo ni jambo la busara kwa raia kukubaliwa kumiliki silaha kama hizo. \n Kwa ujumla wanasiasa wa mirengo miwili mikubwa ya Marekani - Warepublikan na Wademoktat wamekuwa na misimamo inayohitilafiana kuhusu suala hilo. \n Habari zaidi zitafuata..... ##
Polisi wa kupambana na ghasia wa Comoros wametawanya maandamano ya upinzani mjini Moroni Jumatatu yaliyokuwa yakilalamika jinsi uchaguzi wa Jumapili uliyoitishwa mapema kufanyika katika mazingira yalioghubikwa na ghasia na tuhuma za wizi wa kura. \n\nNo media source currently available \n  \n Wagombea 12 wa kiti cha rais tangu Jumapili wamewataka wafuasi wao kupinga juhudi za Tume ya Uchaguzi ya Comoros CENI kuwasilisha masanduku ya kura makao makuu yaliyowekwa ndani ya jengo la bunge mjini Moroni. \n Baadhi ya viongozi wanaripotiwa wamekamatwa na wagombea wawili wamejeruhiwa na kulazwa hospitali. \n Tume ya Uchaguzi haijasema lolote kuhusiana na ghasia hizo na tuhuma za wizi wa kura lakini inatarajiwa kutangaza matokeo ya awali hii leo. \n Waziri wa Mambo ya Ndani \n Waziri wa mambo ya ndani Mohamed Daoud maaruf kwa jina la Kiki alizungumza na waandishi wa habari na kukanusha ghasia kutokea akidai wananchi wa Comoro wametekeleza wajibu wao wa kidemokrasia kwa utulivu na amani. \n Haijulikani idadi kamili ya waliojeruhiwa kukiwa na habari za takriban watu watano waliouliwa kwenye ghasia za uchaguzi. \n Tume ya uchaguzi kwa upande wake imeripotiwa ikiendelea na zoezi la kuhesabu kura zilizokwisha wasili makao makuu katika jengo la Bunge na inatarajiwa kutoa matokeo ya awali Jumatatu jioni. \n Vituo vya kupiga  \n Vituo vya kupiga kura katika wilaya mbali mbali za visiwa hivyo vilifunguliwa bila ya matatizo makubwa na upigaji kura ukaendelea kwa utulivu . Lakini kufikia mchana kulikuwepo na ripoti za ghasia kuzuka katika kiswa cha pili kwa ukubwa cha Nzwani ambako wawakilishi wa wagombea 12 wa kiti cha rais waliripoti kuwepo na sanduku za kura zilizojazwa vyeti vya kura vinavyompendelea Rais Azali. \n Ghasia zimeripotiwa pia katika ngome za upinzani katika kisiwa cha Ngazija, kama ilivyoonyeshwa na video katika mitandao wa kijamii na shirika la habari, “Habari za Komoro”. \n Baadhi ya wapiga kura walieleza masikitiko yao juu ya jinsi upigaji kura ulivyofanyika na hasa kuondolewa kwa wawakilishi wa wagombea 12 wa kiti cha rais kutoka vituo vya kupiga kura. \n Mpigaji Kura \n Sijambo la haki kwa vile ukiitisha uchaguzi inabidi kuheshimu utaratibu kamili, kwani wasimamizi wa wagombea wa upinzani wanafuatilia uchaguzi kwa niaba yao. Sasa vipi tutasema ni uchaguzi wa haki ikiwa wagombea hawana wafuatiliaji wao, walisema baadhi ya wapiga kura. \n Akipiga kura katika mji alikozaliwa Mitsoudje, Rais Azali aliyekataa kujiuzulu lakini hakusema anachukuwa likizo kwa ajili ya uchaguzi, aliwambia waandishi habari baada ya kupiga kura kwamba alipata habari za ghasia zilizotokea, lakini hilo ni jambo la kawaida. \n Kauli ya Rais \n Azali assoumani Rais wa Comoros amesema: " Nimeambiwa kulikuwepo na matatizo hapa na pale hilo ni jambo la kawaida, na kwamba wote polisi na tume ya uchaguzi wamechukuwa hatua zinazohitajika. Ikiwa kuna masanduku yaliyojazwa kura yanaweza kuondolewa na mengine yakapelekwa." \n Kuna karibu wapiga kura laki 3 waliojiandikisha lakini tatizo jingine lililojitokeza ni kwamba kulikuwepo na ripoti za majina ya watu wengi waloidhinishwa na mahakama kuwakilishwa na mtu mwengine kuwapigia kura, ikiwa hawatoweza kufika katika kituo cha kupiga kura. \n Wasemavyo wapinzani \n Upinzani unasema idadi imekuwa kubwa kupita kiasi na inatia wasi wasi kuwa ni njama kubwa ya wizi unaofanywa na serikali. \n Mahamoudou Ahmada moja wapo wa wagombea wa upinzani anasema serikali imefanya mapinduzi katika uchaguzi. \n Mahamoudou Ahamada, mgombea kiti cha rais chama cha Juwa anasema , "Mimi ninachukulia Jumuia ya kimataifa ndiyo mashahidi wakuu. Nimewaarifu tangu jana kwamba nimewasiliana na tume ya uchaguzi tangu jana na kuwaelezakwamba wawakilishi wangu hawajaruhusiwa kuingia ndani ya vituo vya kupiga kura kuniwakilisha." \n Hadi Jumatatu jioni \n Kufika Jioni wagombea wote 12 walikutana na kutoa taarifa ya kuwataka wafuasi wake kuzuia masanduku ya kura kuwasilishwa katika jengo la bunge ambako tume ya uchaguzi imeweka makao yake makuu ya kuhesabia kura. Wafuasi wa upinzani hawakuitikia wito wa jana kwa hofu ya kuzuka ghasia na wagombea walipojaribu kwenda bungeni walizuiliwa na kikosi cha kupambana na ghasia na hawakuweza kufanya chochote. \n Imetayarishwa na Mwandishi wetu Abdushakur Aboud, Washington, DC. ##
Jamhuri ya Kidemokrasia ya Congo (DRC) Alhamisi imemuapisha kiongozi wa upinzani kuwa ni rais mpya ambaye hakutarajiwa kuchaguliwa, ikiwa ni hatua ya kukabidhiana madaraka kwa mara ya kwanza kwa njia ya amani na demokrasia katika nchi hiyo ya Afrika ya Kati tangu ijipatie uhuru miaka 60 iliyopita. \n\nTshisekedi mwenye umri wa miaka 55, mtoto wa marehemu Icon Etienne aliyekuwa ni muasisi wa upinzani, aliapishwa kushika madaraka katika Kasri ya Wananchi, ambako liko Bunge la taifa katika mji mkuu wa Kinshasa. \n Wafuasi wake ambao kwa miongo kadhaa walimuunga mkono Tshisekedi katika kutafuta madaraka walijitokeza katika mtaa huo wakiwa na bendera zilizo kuwa zimepachikwa kwenye nywele zao au wakiwa wamevaa kofia zenye picha ya chui. \n Wakongo wengi wanamatumaini kuwa Tshisekedi ataleta mabadiliko baada ya miaka 18 ya utawala wa Rais Joseph Kabila, ambaye katika hotuba yake ya mwisho Jumatano usiku alihimiza nchi iungane katika kumuunga mkono kiongozi huyo. \n Alisema kuwa anaachia madaraka bila masikitiko yoyote. \n Hata hivyo Tshisekedi ni lazima afanye kazi na bunge ambalo lina wabunge walio wengi wa chama tawala cha Kabila.. ##
Rais wa Tanzania John Pombe Magufuli, Jumamosi alitoa msamaha kwa wafungwa wapatao 3,973 na kuwaachilia huru wakati wa maadhimisho ya miaka 56 ya muungano wa Tanzania. \n\nKati ya waliopewa msamaha ni watu 256 ambao awali walikabiliwa na hukumu ya kifo. \n Hatua hiyo ni mwendelezo wa utamaduni wa kuwaachilia wafungwa katika taifa hilo la Afrika Mashariki wakati wa maadhimisho ya siku hiyo muhimu kihistoria. \n Jamhuri ya muungano wa Tanzania ilihasisiwa tarehe 26 mwezi Aprili mwaka 1964 Tanganyika kuukngana na Zanzibar. \n Taarifa iliyotolewa na mkurugenzi wa mawasiliano ya Ikulu, Gerson Msigwa, ilieleza kwamba Rais Magufuli ana imani kwamba wafungwa hao wamepata funzo lililokusudiwa na kwamba watajiunga na Watanzania wengine kulijenga taifa. \n Magufuli aliwataka Watanzania kuitizama sikukuu ya Muungano kama nafasi nzuri ya kutafakari na kumuomba Mungu kuwaokoa kutokana na janga la Corona, kwa mujibu wa gazeti la The Citizen.. ##
Uamuzi wa Mahakama Kuu juu ya hatma ya kuapishwa kwa mbunge mteule wa Jimbo la Singida Mashariki, Miraji Mtaturu wa Chama Cha Mapinduzi (CCM) unasubiriwa kwa shauku kubwa ndani na nje ya Tanzania.  \n\nKwa mujibu wa mawakili wa Tundu Lissu uamuzi huo unatarajiwa kutolewa Jumatatu na Mahakama Kuu Kanda ya Dar es Salaam iwapo itatoa zuio la kuapishwa kwa mbunge huyo wa CCM au la. \n Katika maombi yaliyowasilishwa mahakamani hapo na kaka wa aliyekuwa mbunge wa jimbo hilo, Tundu Lissu, Alute Mungwai Lissu, pamoja na mambo mengine, ameiomba Mahakama hiyo itoe zuio la kuapishwa kwa mbunge huyo mpya na ruhusa ya kumshtaki Spika wa Bunge, Job Ndugai, kwa kumvua ubunge pasipo sababu za msingi. \n Gazeti la Nipashe limeripoti hapo awali Mahakama hiyo ilitupilia mbali mapingamizi yaliyowekwa na upande wa Jamhuri uliotaka kesi hiyo isisikilizwe mahakamani hapo, kutokana na walichodai ni mapungufu ya kisheria ya maombi hayo, hivyo kutaka yasisikilizwe. \n Naye Jaji wa Mahakama Kuu, Sirilius Matupa, aliyatupa mapingamizi hayo baada ya kusikiliza hoja za pande zote mbili kwa maelezo kwamba upande wa Jamhuri haukuwa na hoja za msingi za kuizuia kesi hiyo isisikilizwe mahakamani hapo, na hivyo kukubaliana na hoja za Wakili wa Lissu, Peter Kibatala. \n Katika maombi namba 18 ya mwaka 2019, Tundu Lissu ameiomba Mahakama impe kibali cha kufungua kesi dhidi ya Spika Ndugai na ili mahakama hiyo itoe amri ya kumtaka Spika ampe taarifa ya kumvua ubunge. \n Hati ya dharura aliyowasilisha Lissu inaiomba mahakama isikilize na kutoa uamuzi haraka kabla ya kuapishwa kwa mbunge mteule Mtaturu, ambaye ndiye hivi sasa mrithi wai kiti hicho, baada ya kutangazwa mshindi kwa kupita bila kupingwa. \n Mnamo Juni 28, 2019, wakati akiahirisha mkutano wa 15 wa Bunge, Spika Ndugai alitangaza uamuzi wa kumvua ubunge Tundu Lissu kwa maelezo kuwa alishindwa kuhudhuria vikao kwa muda mrefu bila kumjulisha pamoja na kutokujaza taarifa za mali na madeni kwa mujibu wa Sheria ya Maadili ya Viongozi wa Umma. \n Imetayarishwa na mwandishi wetu, Washington, DC.. ##
Rais Uhuru Kenyatta wa Kenya alisema Alhamisi kwamba bado anaunga mkono juhudi za kuimarisha jumuiya ya Afrika Mashariki licha ya changamoto zilizopo na kukiri kuwa moja ya vizingiti vikubwa katika mchakato huo “ni hali ya kutoaminiana.” \n\nKenyatta aliyasema hayo wakati ambapo nchi za jumuiya ya Afrika Mashariki zimekuwa zikikabiliana na changamoto mpya zinazotishia baadhi ya hatua zilizopigwa katika kuimarisha ushirikiano huo wa kieneo. \n Changamoto za hivi karibuni kabisa zikisababishwa na janga la Korona, lililopelekea baadhi ya nchi kufunga mipaka katika juhudi za kukabiliana na maambukizi, hali ambayo imeleta misuguano ya hapa na pale ya kidiplomasia. \n Kenyatta alikuwa akizungumza kwa njia ya video wakati wa mkutano ulioitishwa na kituo cha Afrika cha Baraza la Atlantic, chenye makao yake makuu mjini Washington DC, Marekani. \n Sikiliza hapa: \n No media source currently available \n   \n Akijibu swali kutoka kwa mmoja wa washiriki wa mkutano huo, ambao kimsingi ulikuwa unajadili mahusiano a kibiashara kati ya Kenya na Marekani na mstakabali wa makubaliano yaliyotiwa Saini mapema mwaka huu kati yake na Rais Donald Trump, Kenyatta alisema mchakato wa kuimarisha jumuiya ya Afrika Mashariki umekabiliwa na changamoto chungu nzima. \n “Tunakabiliwa pia na changamoto kubwa kutokana na sababu mbalimbali. Na pia kuna hali ya kutoaminina kati ya mambo mengine. Hii ndiyo imani niliyo nayo.. kwamba ni lazima tukabiliane na changamoto hizi, na njia ya kukabiliana nazo ni kuja pamoja na kushirikiana,” alisema. \n Aidha alizungumzia juhudi za kuleta uwiano baina ya jamii zainazoishi kwenye mipaka ya nchi husika, akitaja Uganda na Ethiopia kama mfano, ambapo Kenya na serikali za nchi hizo zilifikia makubaliano ya jinsi ya kufanya biashara kwa raia wa pande zote kwenye mipaka ya nchi hizo. \n Lakini licha ya taarifa za kidiplomasia zinazotolewa na viongozi mara kwa mara kuhusu utangamano wa kieneo, wachambuzi wamemekuwa wakitilia shaka kama baadhi wa viongozi wa kanda ya Afrika Mashariki wana imani ya dhati na ushirikiano huo, licha ya mikakati ambayo imeendelea kupigiwa upatu na baadhi yao, mchakato ambao umekuwa ukiendelea kwa miongo kadhaa tangu kuvunjika kwa jumuiya ya zamani ya Afrika Mashariki mnamo mwaka wa 1976. \n “Makosa yaliyotokea mnamo miaka ya sabini na ya sitini yaliyopelekea kuvunjika kwa jumuiya ya zamani ya Afrika Mashariki, bado yapo, na hali ya kutoaminiana bado ipo kwa kiasi fulani. Mimi nimekuwa katika msitari wa mbele nikisema kwamba yaliyopita si ndwele na tunaweza kujifunza kutokana na makosa yetu ya zamani,” aliongeza Kenyatta. \n Jumuiya ya Afrika Mashariki inazishirikisha nchi sita: Kenya, Uganda, Tanzania, Rwanda, Burundi na Sudan Kusini. \n Mkataba wa Kuanzishwa kwake ulitiwa saini tarehe 30 Novemba, 1999 na kuanza kutumika rasmi tarehe 7 julai, 2000 baada ya nchi Washirika kuuridhia. \n Wakati wa mkutano huo wa Alhamisi, Rais Kenyatta pia alisisitiza kwamba hana nia ya kwendelea kuwa rais wa Kenya baada ya muhula wake wa pili kuisha, akisema kuwa Wakenya wanataka katiba, inayompatia kila rais mihula miwili ya mika mitano, iheshimiwe. Hata hivyo, alipoulizwa iwapo ana nia ya kuwa waziri mkuu baada ya kipindi chake cha urais kukamilika, kiongozi huyo alisema hana Habari kama kutakuwa na nafasi kama hiyo iwapo katiba itafanyiwa marekebisho.. ##
Idadi ya kesi zilizothibitishwa za virusi vya corona kote duniani Jumapili zimeongezeka na kufikia milioni 4.   \n\nIdadi ya kesi zilizothibitishwa za virusi vya corona kote duniani zimeongezeka na kufikia milioni 4.  \n Wakati huo huo baadhi ya nchi ambazo zimepigwa vibaya na janga hili zikijitayarisha kwa awamu nyingine ya hatua kali licha ya khofu kutanda kuhusu wimbi la pili la maambukizi.  \n Idadi ya kesi zilizothibitishwa za virusi vya corona kote duniani zimeongezeka na kufikia zaidi ya milioni nne huku baadhi ya nchi ambazo zimepigwa vibaya na janga hili zikijitayarisha kwa awamu nyingine ya hatua kali licha ya khofu kutanda kuhusu wimbi la pili la maambukizi.  \n Wakati janga hilo likisababisha athari kubwa za kiuchumi kuwahi kuonekana tangu kipindi kibaya cha kudorora kwa uchumi katika miaka ya 1930 na kusababisha mamilioni ya watu kukosa ajira, serikali zinajaribu kudhibiti kusambaa kwa COVID-19 huku zikijitahidi kujaribu kuondoa marufuku ya muda mrefu ya kutotoka nje na kuleta ahueni kwa uchumi wa mataifa yao.  \n Idadi ya vifo duniani ikiwa zaidi ya 279,000 na waliopona wakikaribia milioni 1.4, nchi pia zina hamu kubwa ya kuepuka wimbi la pili la maambukizi ambalo huenda likawa na athari kubwa kwa mifumo ya afya katika nchi zao.  \n  Remdesivir  \n Wizara ya Afya na Huduma za Binadamu nchini Marekani imesema Jumamosi kuwa itaruhusu idara za afya za majimbo kugawa dawa ya Remdesivir iliyotengenezwa na kampuni ya Gilead Sciences ili kupambana na COVID-19, na Marekani itapokea kiasi cha asilimia 40 ya mchango kutoka kwa kampuni hiyo. \n Gilead imeelezea nia yake ya dhati ya kutengeneza takriban dawa 607,000 katika kipindi cha wiki sita zijazo hapa nchini Marekani na kusema idara za afya katika majimbo ya Marekani zitaigawa dawa hiyo kwa mahospitali husika kwenye majimbo yao, taarifa ya wizara ya afya imesema.  \n Ijumaa Idara ya Marekani na Chakula na Madawa, FDA, imeotoa idhini ya dharura kwa dawa hiyo kupewa wagonjwa walioathiriwa vibaya na COVID-19, na hivyo kufungua njia kwa matumizi makubwa katika hospitali kote nchini. Takwimu zimeonyesha kuwa dawa hiyo imesaidia kupunguza muda wa kukaa hospitali kwa wagonjwa waliopata maambukizi.  \n Malaysia  \n Malaysia inajitahidi kuwapima mamilioni ya wahamiaji kubaini kama wana virusi vya corona ili kuepuka kurejewa kwa mlipuko ambao umeipiga nchi jirani ya Singapore, ambako wafanyakazi wa kigeni walisongamana katika mabweni na wengi wao walithibitishwa kuwa na COVID-19. \n Wiki kadhaa baada ya janga kutangazwa, Singapore ilipongezwa kwa juhudi zake za kufuatilia maambukizi ya virusi kwa kuchukua hatua za mapema, na kuwaeleza raia kuhusu hatari za ugonjwa na kutumia njia ya ufuatiliaji wa karibu.  \n Katikati ya mwezi Aprili, milipuko katika mabweni ambayo hayakuwa na ufuatiliaji mkubwa ambako kulikuwa na maelfu ya wafanyakazi wahamiaji yalikumbwa na idadi kubwa ya kesi za virusi vya corona. \n Taifa hilo dogo hivi sasa lina kesi nyingi za virusi vya corona katika eneo la Asia Kusini Mashariki, zaidi ya kesi 21,000. Malaysia ina kesi 6,535 ambazo zimethibitishwa na chini ya watu 1,000 ni miongoni mwa wahamiaji. \n Kama ilivyo Singapore nchi hiyo inategemea kwa kiasi kikubwa ajira nafuu kutoka katika nchi za karibu ili kukidhi mahitaji ya wafanyakazi wa viwandani. Wengi wao wako katika mashamba ya mpira na mitende. Serikali inasema ina kiasi cha wahamiaji milioni mbili na nusu wanaoishi nchini humo kihalali, ingawaje kuna wengi ambao wako nchini kinyume cha sheria.  \n Zambia   \n Zambia imeomba mkopo kutoka shirika la Kimataifa la Fedha duniani, IMF, kwa ajili ya mapambano ya COVID-19, wakati taifa hilo likianza kuorodhesha washauri wa kifedha ambao watasaidia katika kushughulikia kupunguza mzigo wa madeni, wizara ya fedha ya nchi hiyo imesema hivi leo Jumapili. \n Zambia tayari imegubikwa na ongezeko la deni la umma kabla ya mlipuko wa virusi vipya vya corona na kulazimisha kufungwa kwa shughuli mbali mbali kote ulimwenguni, na hivyo kuwa pigo kubwa kwa mahitaji ya mali ghafi. \n Zambia ni mzalishaji wa pili kwa ukubwa wa madini ya shaba barani Afrika. Majadiliano ya IMF kuhusu mkopo wa haraka yanaendelea, taarifa ya wizara ya fedha imesema.  \n Imetayarishwa na mwandisi wetu Khadija Riyami, Washington, DC.. ##
Rais wa Uturuki Recep Tayyip Erdogan amekutana na kiongozi mwenzake wa Tunisia, Kais Saied kujadili namna ya kuimrisha ushirikiano kati ya nchi zao na mzozo ulioko katika nchi jirani ya Libya. \n\nRais Erdoga alifanya ziara hiyo ambayo haikutazamiwa ikiwa ni sehemu ya juhudi zake za kuimarisha uhusiano na nchi zinazopakana na bahari ya Mediterranean, ambako Ankara imekuwa na ugomvi na Ugiriki juu ya rasilmali nje ya pwani ya kisiwa cha Cyprus.  \n Rais amefanya ziara hiyo ya kushitukiza katika juhudi za kutafuta njia za kusitisha mapigano nchini Libya ambayo anasema yanasababisha matatizo makubwa kwa kanda nzima. \n Jeshi la Jenerali Haftar \n Nchini Libya tangu mwezi April 2019, jeshi la taifa la Libya, LNA, lililoundwa na Jenerali aliyeasi Khalifa Haftar linashikilia sehemu ya mashariki ya nchi.Jeshi hilo limekuwa likijaribu kuchukua udhibiti wa mji mkuu wa Tripoli. \n Lakini hadi sasa juhudi hizo zimekwama pamoja na kuungwa mkono na Misri, Umoja wa Falme za Kiarabu (UAE) na Rashia. \n Hata hivyo serikali inayotambuliwa kimataifa ya Tripoli, GNA, ina ungwa mkono na Umoja wa Mataifa na kupata msaada kutoka Uturuki na Qatar. \n Rais Erdogan azuru Tunis \n Hivyo katika ziara yake ya Tunis hapo Jumatano, Rais Tayyip Erdogan aliwaambia waandishi habari kwamba alikuwa na mazungumzo juu ya ushirikiano kati ya nchi zao \n Rais Erdogan alisema : “Tulipata nafasi ya kujadili juu ya njia za kushirikiana kuweza kufikia makubaliano ya kusitisha mapigano nchini Libya kwa haraka iwezekanavyona kuanza tena utaratibu wa kisiasa.” \n Kwa upande wake Rais mpya wa Tunisia Qais Saied aliyechukuwa madaraka baada ya ushindi mkubwa mwezi Oktoba, amempokea Rais Erdogan akiwa ni kiongozi wa kwanza kutembelea Tunisia tangu kiongozi huyo kuchukuwa madaraka. \n Bunge la Uturuki \n Bunge la Uturuki liliidhinisha siku ya Jumamosi mkataba wa ushirikiano wa usalam na kijeshi uliotiwa saini na serikali ya Tripoli na ile ya GNA mwezi uliyopita. \n Erdogan ameapa kuongeza msaada wa kijeshi kwa GNA katika mapambano yake na kiongozi wa eneo la mashariki ya nchi, Haftar yanayoendelea kwa miezi kadhaa, ambaye anajaribu kuchukua udhibiti wa mji mkuu waTripoli. \n Rais Recep Erdogan amesema : “Athari za maendeleo mabaya huko Libya hazibaki ndani ya nchi hiyo pekee yake bali inadhuru pia nchi jirani na Tunisia inakua ya kwanza, kwani ikio katika mstari wa mbele. Ni lazima pawepo na usitishaji mapigano Libya kwa haraka iwezekanavyo.” \n Libya ina mpaka mrefu na Tunisia na maelfu ya Walibya wamevuka mpaka na kuomba hifadhi tangu uasi wa 2011 uliosaidiwa Umoja wa majeshi ya kujihami ya Ulaya ( NATO) na kusababisha kupinduliwa kwa kiongozi wa muda mrefu Muammar Ghadafi. \n Serikali ya Moscow yakanusha  \n Serikali ya Moscow mwezi uliyopita imekanusha ripoti ya gazeti la Marekani la New York Times kwamba imewapeleka mamluki kuungana na Haftar katika vita vyao, na Umoja wa Mataifa umemtuhumu kiongozi huyo mwenye ushawishi mkubwa kwa kuwaandikisha wapiganaji kutoka Sudan. \n Aidha Rais Erdogan amesema hafahamu watu hao wanafanya nini nchini Libya. \n Rais Erdogan ameeleza kuwa iwapo Uturuki itaalikwa kupeleka wanajeshi tutakubalikwa sababu angalau tuna mkataba wa kijeshi na GNA. \n Uturuki imekosolewa na Jumuia ya Kimataifa kwa mkataba huo na GNA na mkataba tofauti wa mipaka ya bahari iliyotiwa saini mwezi Novemba 2019. \n Nayo Ugiriki imekasirishwa na mkataba huo ikieleza ina kiuka sheria za kimataifa, lakini Ankara inadai inalengo la kulinda haki zake katika kanda hiyo na inaambatana kabisa na sheria za safari za baharini.  \n Imetayarishwa na mwandishi wetu, Abdushakur Aboud, Washington, DC. ##
Wanasayansi na wataalamu kutoka taasisi za afya za kimataifa waliokutana kwenye makao makuu ya Shirika la Afya Duniani, WHO, mjini Geneva, wanasema wamegundua jinsi kirusi corona kinavyoambukizwa. \n\nWataalamu hao waliokutana kujadili namna ya kukabiliana na mlipuko wa ugonjwa unaosababishwa na kirusi corona, wanasema kipaumbele chao hivi sasa ni kuvitambua zaidi virusi hivi tabia zake, asili yake na jinisi vinavyo ambukiza watu kutoka kwa wanyama. \n Wakati hayo yakitangazwa maafisa wa afya wa China wanasema wamepokea ripoti za idadi mpya ya watu 15,152 walioambukizwa upya na kirusi hicho, mbali na wale elfu 13 332 katika jimbo la Hubei. \n Maafisa wanasema idadi hiyo mpya ni ya watu katika wilaya na majimbo mengine 31 ya China na idadi ya walofariki imefikia 1 367. \n Hayo yakiendelea meli ya utali iliyokua baharini kwa wiki mbili baada ya kukataliwa nan chi tano kutia nan’ga imekubaliwa kuingia Cambodia hii leo. Abiria 1 455 na wafanyakazi 802 katika meli ya MS Westerdam walikua na furaha nyingi meli ilipokua inatia nan’ga katika bandari ya Sihanoukville. \n Na huko Yokahoma Japan maafisa wa afya wamewaruhusu baadhi ya abiria ambao hawakuambukizwa na virusi vya Corona kushuka kutoka meli nyingine ya utaliya Dimond Princess. Nahodha wa meli hiyo alitangaza watu wengine 44 wameambukizwa na kufikisha idadi ya wagonjwa ndani ya meli hiyo kua 218.. ##
Kanuni mpya itawaruhusu maafisa wa miji kuwakamata washukiwa wa uhalifu na badala ya kuwaachia washukiwa hao sasa wataipatia ICE saa 48 za ziada kuwafikisha washukiwa kwenye kizuizi cha serikali kuu \n\nIdara ya uhamiaji na forodha ya Marekani-ICE imeanzisha mpango wa ushirikiano kati ya serikali kuu na serikali za wilaya pamoja na majimbo katika ushirikiano ambao utaondowa kanuni za kuwapatia hifadhi wahamiaji wasio na vibali na kuwapatia mamlaka maafisa wa wilaya kuwakamata. \n Chini ya mpango huo unaofahamikia kama Warrant Service Officer-WSO uliotangazwa Jumatatu katika wilaya ya Pinellas kwenye jimbo la Florida nchini Marekani. Maafisa wa miji na wilaya wataruhusiwa kuhusika na kuwakamata watu kuhusiana na masuala ya uhamiaji. \n Kanuni mpya itawaruhusu maafisa wa miji kuwakamata washukiwa wa uhalifu na badala ya kuwaachia washukiwa hao sasa wataipatia ICE saa 48 za ziada kuwafikisha washukiwa kwenye kizuizi cha serikali kuu. \n Kundi moja la haki za kiraia la American Civil Liberties-ACLU lilieleza juhudi hizo ni njama nyingine mpya ya ICE kuwaandikisha polisi wa miji katika ajenda yake ya kuwasafirisha wahamiaji kurudi katika nchi zao za asili kwa njia zisizo za haki.. ##
Rais Emmauel Macron wa Ufaransa amewasili jijini Nairobi, Kenya, hii leo akiwa katika ziara ya siku nne ya nchi za Pembe na Mashariki ya Afrika Mashariki kwa lengo la kuimrisha uhusiano wa kiuchumi na kijeshi. \n\nKiongozi huyo anakutana na mwenyeji wake Rais Uhuru Kenyatta leo na wanatarajiwa kuzungumza juu ya jukumu la Kenya katika kuleta utulivu nchini Somalia, vita vyake dhidi ya ugaidi na kuimarisha ushirikiano wa kiuchumi, kiutamaduni na kijeshi na Kenya. \n Macron apokelewa kwa heshima kubwa \n Rais Macron alipokelewa kwa heshima zote na Rais Uhuru Kenyatta alipowasili kwa ziara yake ya kwanza rasmi. Ziara hiyo ni ya kwanza kufanywa na kiongozi wa Ufaransa tangu Kenya kujinyakulia uhuru wake 1963. \n Akiwa huko Nairobi kiongozi huyo atahudhuria mkutano wa baraza la mazingira la Umoja wa Mataifa linaloendelea kwa wakati huu na kukutana na viongozi wengine wa nchi za Afrika. \n Kenya yaongoza kwa nishati mbadala \n Ofisi ya Rais Macron inaeleza kwamba Kenya ndio nchi pekee ya Afrika iliyofikia lengo la kufanya nishati mbadala kuwa asilimia 75 ya mahitaji yake ya nishati, na hivyo watazungumzia ushirikiano katika nyanja za nishati. \n Macron anafuatana na wakuu wa biashara kwa lengo la kuimarisha biashara kati ya nchi zao na kutia saini mikataba kadhaa ya biashara. Moja wapo ya mikataba hiyo ni mradi wa kiwanda cha kutengeneza magari elfu moja ya kampuni ya peugot mwisho wa mwaka 2019. \n Wakati wa ziara hiyo makampuni ya Kifaransa yanasaini mikataba na Kenya yenye thamani ya Dola bilioni 2.26. \n Lengo la ziara ya Macron  \n Wachambuzi wanasema ziara ya Macron inalengo la kuongeza ushawishi wa Ufaransa katika kanda hiyo ya Afrika pamoja na kushindana na ushawishi wa China ambao umepata nguvu katika nchi tatu anazotembelea nazo ni Djibuti, Ethopia na Kenya. \n Kabla ya kuwasili Nairobi kiongozi huyo wa Ufaransa alikutana na mwenye kiti wa Kamisheni ya Umoja wa Afrika, Mossa Faki Mahamat, Mjini Addis Ababa. . \n Na akiwa hukoEthopia pia saini mkataba wa kwanza wa ushirikiano wa kijeshi na taifa hilo la Pembe ya Afrika, alitangaza msaada wa dola milioni 96 kwa ajili ya mradi huo, \n Ufaransa, Kenya zasaini mikataba \n Rais Macron aliosema : "Tumetia saini mkataba wa ushirikiano mpya wa ulinzi ambao utaweka mpango wa kuimarisha ushirikiano na kufiungua njia kwa msaada maalum kutoka ufarnsa kusaidia Ethopia kuunda kikosi chake cha majini." \n Macron alimsifu Waziri Mkuu wa Ethopia Abiy Ahmed kwa kuleta mageuzi ya haraka na muhimu katika nchi yake \n "Muna waziri mkuu aliyewajibika miezi michache tu baada ya kuchukua madaraka. Yuko katika kuleka mageuzi makubwa ya kuimarisha uchumi na maendceleo ya nchi hii na kufanya kila kitu kuleta maridhiano kati ya wananchi wake na kudumisha Amani katika kanda nzima," aliongeza. \n Uhusiano wa Djibouti, Ufaransa \n Kabla ya kwenda Ethiopia, Macron alifanya ziara nchini Djibouti ambayo ni moja ya nchi washirika wa Ufaransa wakuu katika bara la Afrika, akilieleza koloni lake la zamani kuwa mshirika muhimu wa kihistoria na kijeshi, na mlango muhimu kuingilia Pembe ya Afrika. \n Ufaransa ina kambi yake kubwa kabisa ya kijeshi barani Afrika huko Djibouti sawa na Marekani na China. \n Imetayarishwa na Mwandishi wetu, Abdushakur Aboud, Washington, DC.. ##
Mwendesha mashtaka wa zamani Robert Mueller ameliambia Baraza la Wawakilishi Jumatano kwamba uchunguzi dhidi ya Russia kuingilia uchaguzi wa rais wa Marekani 2016 haujamsafisha Rais Donald Trump juu ya shutuma za kuzuia sheria kufuata mkondo wake kwa kujaribu kuzuia uchunguzi, ijapokuwa kiongozi wa Marekani amekuwa akidai hilo. \n\nWakati muda wa mahojiano hayo yakiendelea, Mwenyekiti wa Kamati ya Sheria ya Baraza la Wawakilishi Jerrold Nadler alimuuliza mwendesha mashataka huyo, “Je, ulimsafisha kikamilifu Rais?” \n Mueller alijibu “hapana” baadae na kuongeza, “Rais hakusafishwa kwa vitendo inavyodaiwa alivitenda. \n Mueller alieleza, hata hivyo, kuwa Trump hakuweza kufunguliwa mashtaka ya jinai kwa sababu ya sera ya muda mrefu ya Wizara ya Sheria inayokataza kumfungulia mashtaka rais aliyeko madarakani. \n Mueller amesema timu yake bila ya mafanikio kwa mwaka mmoja imejaribu kufikia makubaliano na Trump ili atoe maelezo ana kwa ana, lakini rais amejibu tu maswali kwa maandishi. \n Baadae katika mahojiano hayo, Mwakilishi wa Republikan Ken Buck alimuuliza Mueller, “ Je, unaamini kuwa yeye amefanya makosa --- ungeweza kumfungulia mashtaka rais wa Marekani kwamba alizuia sheria isichukue mkondo wake baada ya kumaliza muda wake wa urais? Mueller alijibu “ndiyo.” \n Kwa nini Trump hakushtakiwa  Hata hivyo, Mueller akifupisha ripoti ya uchunguzi wake kufikia takriban kurasa 448 baada ya miezi 22 ya uchunguzi, alikiri kwa Mwakilishi wa Republikan Doug Collins kuwa wachunguzi wake walitoa hitimisho kuwa haukuwepo ushahidi wa kutosha kumfungulia mashtaka Trump au wafanyakazi wa kampeni yake ya 2016 walihusika na hujuma ya kushirikiana na Russia kumsaidia Trump kushinda kutumikia kipindi cha urais cha miaka minne Ikulu ya White House. \n Mwakilishi mwengine wa Republikan, James Sensenbrenner, alimkosoa Mueller kwa kuendelea na uchunguzi dhidi ya Trump hata baada ya kujua kuwa Trump asingeweza kufunguliwa mashtaka kwa makosa ya jinai, ingawaje Mueller alisema kufanya hivyo ni ruhsa chini ya muongozo wa Wizara ya Sheria. \n “Kama huwezi kumfungulia mashtaka rais, kwa hiyo utaendelea kutafuta makosa, hayo ndiyo maoni yangu,” Sensenbrenner amesema. \n Wakati Kamati ya Sheria ya Baraza la Wawakilishi ikimaliza mahojiano hayo ya masaa matatu na nusu, Msemaji wa Ikulu ya White House Stephanie Grisham amesema, “Masaa matatu ya mwisho yamekuwa ni fedheha kubwa kwa Wademokrat. Tegemeni zaidi ya hayo katika sehemu ya pili ya mahojiano hayo. \n Hitimisho la Mueller katika mahojiano \n Watunga sheria ndani ya Kamati ya Usalama ya Baraza la Wawakilishi walimuuliza Mueller juu ya aliyogundua kuhusiana na namna Russia ilivyoingilia kati uchaguzi ili kumsaidia Trump kumshinda Hillary Clinton, hasimu wake katika uchaguzi wa 2016. \n Trump mara nyingi amekuwa akishambulia kwa maneno uchunguzi wa Mueller, lakini Mueller ametupilia mbali mara kwa mara madai yake rais, kwa kusema, “uchunguzi huu siyo kwa ajili ya kumtafuta mchawi,” \n Mueller amejibu maswali mengi akitumia majibu mafupi ya kushangaza ya ndiyo au hapana, akisema anasimama imara kwa hitimisho lilioko katika ripoti yake ndefu. Wakati fulani alisema, “Mara nyingine rejeeni kwenye ripoti,” na kukataa kufanya uchambuzi zaidi juu ya yale aliyoyagundua katika uchunguzi wake.. ##
Serikali ya Marekani imetangaza kwamba maafisa wa uhamiaji sasa wanahitajika kuchunguza taarifa za mitandao ya kijamii ya watu wanaoomba kibali (viza) cha kuingiza nchini. \n\nKanuni hizo mpya, ambazo madhumuni yake makubwa ni kukabiliana na ugaidi na chuki, pia zinawaagiza watu wote ambao wanafanya maombi ya viza za kutembea Marekani kuorodhesha anwani zao za barua pepe na nambari za simu ambazo wamekuwa wakitumia kwa angalau miaka mitano kabla ya kutuma maombi hayo. \n Hata hivyo, baadhi ya watu ambao wana vyeti vya kusafiria vya kidiplomasia, huenda wasihitajike kutimiza masharti hayo. \n Kanuni hizo zilipendekezwa mwaka jana kwa mara ya kwanza. \n Maafisa wa serikali ya Marekani wanasema kuwa wanaoomba viza, pia wataulizwa iwapo wamewahi kushiriki katika vitendo vya kigaidi. \n Kwa mujibu wa idara husika, maagizo hayo yataathiri takriban wageni milioni 15 kutoka nchi za nje. \n Tangu Rais Donald Trump kuingia madarakani, utawala wake umechukua hatua mbalimbali katika juhudi za kukabiliana na uhamiaji haramu.. ##
Idadi ya vifo kufuatia ajali katika machimbo ya migodi kaskazini mwa Indonesia imeongezeka Jumatano na kufikia watu 16 huku matumaini ya kupata manusura yakiendelea kufifia. \n\nWatu 18 wameokolewa wakiwa na majeraha mabaya, kutoka kwa machimbo ya migodi haramu kwenye kisiwa cha Sulawesi. \n Baadhi ya mashirika ya uokoaji yameripoti kwamba huenda kulikuwa na wachimba migodi kati ya 50 na 100 wakati ajali ilipotokea na maafisa wamefutilia mbali matumaini ya kuwapata waathiriwa wote. \n Haijulikani ni wachimba migodi wangapi walikuwa ndani ya machimbo hayo wakati ajali hiyo ikitokea, Jumanne wiki iliyopita. \n Juhudi za uokoaji zimetatizwa na hali ya mwinuko wa ardhi, udongo mwepesi na machimbo hatari ya madini ambayo ni membamba. \n Msemaji wa idara ya majanga ya Indonesia Sutopo Purwo Nugroho amesema maafisa wa uokoaji wamekuwa wakifanya kazi masaa 24 tangu Jumatatu, sehemu hiyo baada ya kupewa taarifa kwamba ni eneo salama kuendelea operesheni hiyo ya uokoaji. \n Visa vya ajali katika machimbo ya madini haramu, huripotiwa kila mara nchini Indonesia, yenye utajiri mkubwa wa madini.  \n Imetayarishwa na mwandishi wetu, Washington, DC.. ##
Rais Donald Trump amekanusha ripoti za vyombo vya habari zinazo eleza amedhibitiwa na Russia, pia na Rais Vladimir Putin au anaficha masuala yanayohusu maongezi yake ya siri na kiongozi wa Russia walipo kutana mara tano, ikiwemo mkutano wao wa Julai huko Helsinki. \n\nAlipoulizwa moja kwa moja Jumamosi jioni na kituo cha habari cha Fox News katika kipindi kinacho endeshwa na Jeanine Pirro iwapo hivi sasa au wakati wowote amewahi kushirikiana na Russia, Trump amesema, “ Nafikiri hili jambo linaniumiza zaidi kuliko yote, jambo ambalo sijawahi kuulizwa.” \n Kiongozi huyo wa Marekani amesema, “Iwapo utawauliza wananchi wa Russia, Mimi nimekuwa mwenye msimamo mkali zaidi kuliko mtu yeyote, yeyote yule – pengine kuliko kipindi cha rais yoyote mwengine, lakini bila shaka marais watatu au wanne wa mwisho, marais wa zama hizi. Hakuna kati yao aliyekuwa na msimamo mkali kama nilivyo mimi katika masuala yeyote yale. \n Trump alikuwa anajibu ripoti ya gazeti la The New York Times. Ripoti hiyo inaeleza kuwa maafisa wa Idara ya Upelelezi wa Makosa ya Jinai (FBI) walianza kuchunguza iwapo Trump “ alikuwa anafahamu anashirikiana na Russia au bila ya kujua aliangukia katika ushawishi wa Moscow” kwa sababu walikuwa wameshtushwa sana na tabia ya Trump baada ya kumfukuza kazi mkuu wa FBI wa zamani James Comey Mei 2017, wakati alipokuwa akiongoza uchunguzi juu ya Russia kuingilia kati uchaguzi wa rais wa Marekani 2016. \n “Ni jambo ovu kabisa walilosema…,” Trump amesema. “Wao kwa kweli ni gazeti linalo leta maafa mkubwa.” \n Wakati huohuo Kamati ya Baraza la Bunge la Marekani -Congress litafanya tathmini ya ripoti ya gazeti moja ilioandika kuwa Shirika la Upelelezi wa Makosa ya Jinai, FBI, lilichunguza iwapo Rais Donald Trump amekuwa akiwatumikia Russia katika wadhifa wake wa urais, dhidi ya maslahi ya Marekani, mwenyekiti wa jopo hilo Mdemokrat amesema Jumamosi. \n Gazeti la New York Times limeripoti kuwa uchunguzi huo ulianza kufanywa mara baada ya Trump kumfukuza kazi James Comey wakati akiwa mkurugenzi wa FBI, mwezi Mei, 2007, na kusema kuwa wachunguzi hao walioteuliwa kutoka idara hiyo ilibidi watafakari iwapo vitendo vya Trump vilikuwa vinatishia usalama wa taifa. \n White House Ijumaa jioni ilikanusha habari zilizo andikwa katika gazeti la Times kwa kuziita ni “upuuzi,” wakati Trump siku ya Jumamosi aliwashambulia Comey na FBI kwa dazeni ya lawama kupitia ujumbe wa tweet. \n Mwenyekiti wa Kamati ya Sheria ya Bunge Jerrold Nadler amesema jopo lake “litachukuwa hatua ili kufahamu zaidi mambo yote mawili; vitendo vya rais na hatua walizo chukuwa FBI kukabiliana na vitendo hivyo” katika wiki zijazo. \n Amesema pia wawakilishi watatafuta njia ya kuwalinda wachunguzi kutokana na “kuendelea kwa lawama za kiholela” anazotoa rais. \n “Hakuna sababu ya kutilia mashaka weledi na usimamizi thabiti wa wafanyakazi wa FBI, mashaka ambayo rais ameyaonyesha kutokana na kukerwa kwake na habari hii iliyo chapishwa katika gazeti,” Nadler, Mdemokrat wa New York, amesema katika tamko lake. \n “Tumekuja kufahamu kutokana na ripoti hii kuwa hata hapo siku za awali za uongozi wa Trump, mwenendo wa rais ulikuwa hauaminiki na unatia wasiwasi mkubwa na hivyo FBI ikalazimika kuchukua hatua ya kipekee – kwa kuanzisha uchunguzi dhidi ya rais aliyekuwa madarakani,” Nadler amesema. \n Mwenyekiti wa Kamati ya Usalama ya Congress Adam Schiff amesema hawezi kutoa maoni yake juu ya maudhui ya ripoti hii, lakini amesema kamati yake itaweka shinikizo kuanzia sasa kwa kufanya uchunguzi juu ya mahusiano ya Trump na Russia. \n Mchunguzi Maalum wa Marekani Robert Mueller alianza kufuatilia uchunguzi uliokuwa umeanzishwa dhidi ya Trump masiku kadhaa baada ya FBI kufungua uchunguzi huo, akiwa na tathmini madai ya kuwa Russia iliingilia kati uchaguzi, gazeti la Times liliripoti. Russia imekanusha ilijaribu kuingilia uchaguzi huo. \n Trump amejibu siku ya Jumamosi kwa kushambulia gazeti la Times na viongozi wa zamani wa FBI na kukosoa uchunguzi wa awali uliofanywa na idara hiyo juu ya Mdemokrat Hillary Clinton, hasimu wake wa kisiasa katika uchaguzi wa 2016. \n “Ushindi, nimejua hivi punde kupitia gazeti linalo feli la New York Times kwamba viongozi wa zamani mafisadi wa FBI, ambao takriban wote walifukuzwa kazi au kulazimishwa kujiuzulu kutoka katika idara hiyo kwa sababu mbalimbali mbaya, walianzisha uchunguzi dhidi yangu, bila sababu yeyote na bila ya ushahidi wowote, baada ya kumfukuza kazi mwongo James Comey, fisadi mkubwa!” Trump alituma ujumbe huu wa tweet.. ##
Nyumba 20 ziliteketezwa na moto na nyingine 10 zimeharibiwa baada ya moto kushika jengo moja huko mashariki ya London. \n\nMoto huo ulienea katika ghorofa zote sita katika jengo hilo katika eneo la De Pass Gardens, Barking, majira ya saa tisa na nusu mchana majira ya Uingereza, ofisi ya zimamoto London imesema. \n Takriban wazimamoto 100 walifanya kila wawezalo kwa zaidi ya masaa mawili kuzima moto huo, ambao hatimaye ulizimwa majira ya saa kumi na mbili jioni. Chanzo cha moto huo bado kinafanyiwa uchunguzi. \n Mtu mmoja na mwanamke mmoja walitibiwa kwa kuathiriwa na moshi waliokuwa wanauvuta wakati ajali hiyo ya moto ilipotokea. \n Wawili hao walipatiwa matibabu katika eneo la ajali na hakuna taarifa nyingine juu ya majeruhi. \n Imetayarishwa na mwandishi wetu, Washington DC. ##
Chang alikuwa anatafutwa kwa shutuma za njama za kutenda wizi kwa njia ya mtandao, njama nyingine za wizi wa dhamana za kifedha na biashara haramu ya mzunguko wa fedha \n\nWaziri wa zamani wa fedha wa Msumbiji, Manuel Chang amekamatwa nchini Afrika kusini kwa ombi la Marekani msemaji wa polisi Afrika kusini Vish Naidoo alisema siku ya Jumatatu. \n Chang alikuwa anaongoza wizara ya fedha wakati wizara ilipotoa dhamana ya kukopesha kwa siri dola bilioni 2 kwa makampuni yanayomilikiwa na serikali mwaka 2013 na 2014 kwa mujibu wa shirika la habari la Reuters alikamatwa Jumamosi mjini Johannesburg alikuwa anatafutwa na Marekani. \n Wakati huo huo shirika la habari la Msumbiji lilisema Chang mwenye miaka 63 alikuwa anatafutwa kwa shutuma za njama za kutenda wizi kwa njia ya mtandao, njama nyingine za wizi wa dhamana za kifedha na biashara haramu ya mzunguko wa fedha. Ilisema mashtaka hayo hayahusiani na suala la ukopeshaji wa siri ambayo ulichochea wafadhili wa kigeni ikiwemo IMF kukata msaada wa fedha na kusababisha sarafu ya nchi kuanguka na nchi kushindwa kulipa madeni.. ##
Ripoti iliyotolewa Jumatatu na kituo cha utafiti cha masuala ya mkakati na kimataifa – CSIS – kuhusu eneo ambalo halikutajwa mahali lilipo la makombora ya Korea Kaskazini la zamani inaeleza inawezekana lilikuwa limetambuliwa na waangalizi wa Korea Kaskazini bila ya kutarajia.. \n\nLakini Nam Sung-wook, profesa katika Chuo Kikuu cha muungano, diplomasia na usalama cha Korea, amesema kituo hicho cha makombora cha Sino-ri kilikuwa siku za nyuma kinajulikana na idara za ujasusi za pande zote mbili Marekani na Korea Kusini. \n Moja ya ripoti za zamani za Korea Kusini za kuanzia mwaka 1998 zinaeleza kuwa kituo cha Sino-ri ni cha makombora ya Nodong. \n Ripoti hiyo ya CSIS imeeleza kwamba kituo kimoja kati ya 20 ambavyo Korea Kaskazini haijaviweka wazi vinatumika kama makao makuu ya sehemu za kuhifadhia makombora na kituo cha makombora ambayo yanafanya kazi. \n Taarifa ya makombora aina ya Nodong ambayo yameandaliwa katika eneo hili zinalingana na kile kinacho aminika juu ya mikakati ya kijeshi ya silaha za nyuklia ya Korea Kaskazini kwa kuweka tayari silaha za nyuklia zenye uwezo wa kushambulia katika hatua ya kwanza ya vita. \n Kim Dong-yub, mkuu wa ofisi ya utafiti katika chuo cha tafiti za mashariki ya mbali (IFES) katika chuo kikuu cha Kyungnam, ameongeza kuwa, “Ijapokuwa Korea Kaskazini haijatangaza rasmi eneo hilo la makombora, haimanishi kuwa hilo ni eneo jipya. Hakuna nchi inayotangaza vituo vyake yote ya kijeshi  Nam ameeleza kuwa Marekani inaangaza vipengele vidogo kwa undani zaidi juu ya kutokomeza kwa silaha za nyuklia, kama vile kuangamiza makombora ya balistiki yanayo weza kufika mabara mengine (ICBM) ili kupunguza vitisho dhidi ya Marekani. Kwa upande wake [Rais] Trump, anaweza kutumia hoja hii kujigamba juu ya mafanikio yake wakati wa mkutano wa pili,” amesema Nam.. ##
Mwanasheria Mkuu William Bar alitangaza atatoa ripoti kamili baada ya mambo ya siri kuondolewa \n\nWademokrat wengi wiki hii kutoka baraza la wawakilishi Marekani wameamua wiki hii kuchukua hatua ya kutumia hati ya mahakama kupata ripoti kamili ya mwendesha mashitaka maalum Robert Mueller juu ya uchunguzi wa Russia kuingilia kati uchaguzi wa Marekani wa mwaka 2016 na maafisa wa zamani watano wa White house. \n Kamati maalum ya sheria imetaka kutolewa ripoti yote ifikapo Jumanne ya karibu kurasa 400 na ushahidi uliopo . Tangu mwanasheria Mkuu William Bar aseme wiki iliyopita kwamba atatoa ripoti kamili ifikapo kati kati ya Aprili kama si kabla ya hapo baada ya mambo ya siri kuondolewa. \n Ikiwa siku ya mwisho ya jumanne imefika na ikaonekana haitawezekana kutimizwa kwa ahadi hiyo jopo la wabunge hao linapanga kupiga kura kuruhusu hati ya mahakama Jumatano na kumruhusu mwenyekiti wa kamati hiyo Jerrold Nadler kuamua vile anavyoona yeye kuwa inafaa. \n Imetayarishwa na Sunday Shomari.. ##
Jaji Sumaiya Saleh Abdallah wa mahakama kuu Sudan Kusini alieleza Ajak alikiuka vipengele kadhaa vya hati ya kanuni za uhalifu nchini humo na alimhukumu kwa kuvuruga amani kwa sababu alifanya mahojiano na vyombo vya habari vya kigeni baada ya kukamatwa kwake \n\nMahakama kuu ya Sudan Kusini mjini Juba siku ya Jumanne ilimhukumu mwanaharakati wa kutetea amani na mchumi maarufu nchini humo Peter Biar Ajak kwa kifungo cha miaka miwili jela baada ya kushutumiwa kuchochea ghasia akiwa katika jela maarufu ya Blue House inayojulikana kufunga watu waliotenda makosa mabaya. Nyathon Hotmai, mke wa mwanaharakati huyo alianza kulia pale jaji Sumaiya Saleh Abdallah alipotangaza hukumu hiyo. \n Jaji Sumaiya Saleh Abdallah alieleza kwamba Ajak alikiuka vipengele kadhaa vya hati ya kanuni za uhalifu Sudan Kusini na alimhukumu kwa kuvuruga amani kwa sababu alifanya mahojiano na vyombo vya habari vya kigeni baada ya kukamatwa kwake kwa mashtaka ya uhaini ambayo baadae yalifutwa. \n Wakati huo huo mfanyabiashara mhisani mkuu wa Sudan Kusini, Kerbino Wol alihukumiwa kifungo cha miaka 13 kwa shutuma za kuongoza uasi. Watu wengine wane walihukumiwa kifungo cha miaka mitano jela. Hata hivyo wanasheria wa Ajak na Wol walidhamiria kukata rufaa kutokana na hukumu hiyo dhidi ya wateja wao. \n Philip Anyang mwanasheria wa Ajak alieleza kwamba mteja wake alipata matatizo kwa kuzungumza na Sauti ya Amerika-VOA wakati wa uasi huo . \n Anyang akizungumza na kipindi cha South Sudan in Focus cha VOA alieleza kwamba mahakama ilikwepa misingi ya sheria. Alisema Peter alikuwa anajieleza kwanza kwa sababu anashtakiwa kwa kuzungumza na VOA. Na kama hiyo ni kesi dhidi yake basi haki ya uhuru wa kuzungumza inahujumiwa Sudan Kusini. \n Jaji Abdallah alieleza kwamba mahojiano ya Ajak na VOA yaliyofanyika Oktoba mwaka jana wakati wa uasi kwenye makao makuu ya usalama wa taifa yanayofahamika pia kama Blue House yalisababisha ghasia. \n Ajak mwenye miaka 34 alikuwa akifanya kazi kama mchumi katika benki ya Dunia na alikamatwa Julai mwaka jana baada ya kuwakosowa viongozi wa serikali na upinzani huko Sudan Kusini kwa kushindwa kumaliza miaka mitano ya mgogoro wa kisiasa nchini humo.. ##
Rais wa zamani wa muda mrefu wa Misri amefariki akiwa na umri wa miaka 91 katika hospitali ya kijeshi ya Galaa mjini Cairo.  \n\nShemeji yake Mubarak, Jenerali Mounir Thabet amesema Jumanne kwamba familia yake ilikua hospitali pamoja nae alipofariki na ofisi ya rais itapanga mazishi yake. \n Mubarak aliyekua kiongozi mwenye nguvu na alama ya utulivu mashariki ya kati aliondolewa madarakani 2011 kutokana na mapinduzi ya wananchi. \n Kiongozi huyo wa zamani Hosni Mubarak alikua madarakani kwa miaka 30 na sawa na viongozi wengine wa nchi za kiarabu wakati huo aliligeuza taifa hilo kuwa sawa na himaya yake binafsi. \n Aliwaweka marafiki na familia katika nafasi za juu za madaraka, na ilionekana alikua anamtayarisha kijana wake kuchukua nafasi yake. \n Mubarak alizaliwa mwaka 1928 na kujiunga na jeshi akiwa kijana na kupanda vyeo mbali mbali kwa haraka hadi kua mkuu wa jeshi la anga. Alipata umashuri alilipongoza nchi yake katika vita kati ya Warabu na Israel 1973, na kuteuliwa kua makamu rais baada ya vita hivyo. \n Akiwa makamu rais alikua kando ya rais wa zamani Anwar Sadat aliyeuliwa na wanamgambo wa kislamu 1981, kutokana na kutia saini mkataba wa amani na Israel. \n Alipochukua madaraka ilikua vigumu kwake yeye kuendelea na mkataba huo wa amani lakini kutokana na msaada mkubwa wakifedha wa Marekani alichukua jukumu kubwa la kujaribu kutanzua mzozo kati ya Palestina na Israel na kuimarisha uhusiano na nchi za kiarabu. \n Kwa upande wa kiuchumi, Mubarak alihidi mageuzi makubwa lakini umaskini na ukosefu wa ajira uliongezeka hadi mwishoalilazimika kuacha madaraka baada ya maandamano ya kipekee ya wananchi iliyodumu siku 18 hapo mwaka 2011. \n Miezi michache baadae alionekana kizimbani mahakamani akituhumiwa kwa mauwaji ya waandamanaji 900. Alihukumiwa kifungo cha maisha lakini aliachiwa huru mwaka 2017 baada ya mahakama ya rufaa kutupilia mbali mashtaka yake. \n Mubarak alieyfariki akiwa hospitali atapewa maziko rasmi ya kijeshi lakini hakuna tarehe iliyotajwa bado.. ##
Waziri Mkuu wa Uingereza Boris Johnson aliyekuwa amepimwa wiki iliyopita na kukutikana na maambukizi ya virusi vya corona, amelazwa hospitali Jumatatu baada ya kupokelewa kwa ajili ya kufanya vipimo zaidi kutokana na homa kali iliyokuwa inaendelea. \n\nOfisi yake imesema hatua hiyo ni ya kuchukua “tahadhari” na kuwa bado anaendelea kuliongoza taifa la Uingereza. \n Wakati huohuo vifo kutokana na virusi vya corona vilivyotokea Jumatatu duniani ni 1,021 kwa mujibu wa taarifa za mtandao wa WorldOMeter. Taarifa hiyo inaonyesha maambukizi duniani yamefikia watu 1,286,294, vifo 70,446 na waliopona ni 271,882 hadi hivi leo. \n Uingereza \n Uingereza imeibuka kuwa moja ya maeneo yaliyoathirika zaidi katika janga hili, na imeripoti vifo zaidi ya 600 Jumapili. \n Maeneo mengine ya Ulaya yameonyesha kuwepo nafuu ya maambukizi na vifo baada ya kuathirika vibaya sana kutokana na virusi hivyo ambavyo vimesababisha serikali mbalimbali kutoa amri ya watu kutotoka majumbani ili kupunguza kuenea kwa maradhi hayo \n Itali \n Italy, ambayo ina vifo vingi zaidi, imeripoti idadi ndogo ya vifo katika wiki mbili, wakati Uhispania pia imeripoti mtiririko wa hivi karibuni ya ugonjwa huo wa idadi ya chini katika vifo na maambukizi mapya.oss the country to New York, the hardest-hit area in the country.  \n Marekani \n Nchini Marekani, majimbo ya magharibi ya Oregon na Washington yamesema watatuma New York ambako ndio kwenye maambukizi zaidi nchini maelfu ya vifaa vya kusaidia kupumua vinavyo hitajika kwa dharura kote Marekani. \n Takriban thuluthi yawatu 9,600 waliokufa kutokana na virusi vya corona nchini Marekani ni wakazi wa New York, ambako hospitali za muda zimejengwa katika viwanja vya mji huo na meli yenye hospitali ya jeshi la majini linasaidia kupunguza mzigo mkubwa wa wagonjwa unaoikabili mifumo ya afya ya mji huo. \n Maeneo mengine ya nchi ya Marekani yanaendelea kuonyesha wasiwasi kutokana na kuongezeka kwa idadi ya maambukizi, ikiwemo Pennsylvania, Colorado na mji mkuu wa Marekani, Washington, DC ambako imethibitishwa kuwepo watu 1,000 wenye maambukizi. \n Korea Kusini \n Korea Kusini, moja ya maeneo ya yaliyoathiriwa zaidi wakati wa mlipuko wa maradhi hayo, umeripoti maambukizi mapya 47 Jumatatu, lakini naibu waziri wa afya wa nchi hiyo ametahadharisha juu ya umuhimu wa watu kuendelea kuwa waangalifu na kutotoka majumbani ili kuepusha “mlipuko” wa maambukizi. \n Kim Gang-lip amesema takwimu zilizo kusanywa kutoka katika simu aina ya smartphones zinaonyeshawatu wengi wanatoka kwenda kwenye migahawa na viwanjani katika wiki za hivi karibuni. \n Japan \n Nchini Japan maambukizi 3,600 yameripotiwa hadi hivi sasa, lakini wasiwasi unaongezeka kutokana na baadhi ya maeneo ya nchi hiyo, ikiwemo Tokyo, idadi ya maambukizi imekuwa ikiongezeka kwa kasi kubwa. \n Waziri Mkuu wa Japan Shinzo Abe amesema serikali yake inajipanga kutangaza hali ya dharura mapema Jumanne katika mji wa Tokyo na mingine sita. Amri hiyo itadumu kwa mwezi mmoja na inawataka watu kutotoka majumbani. Serikali pia inapanga msaada wa kiuchumi wenye thamani ya dola za Marekani trilioni 1. \n Austria \n Nchi moja iliyokopo mwisho wa upande wa pili wa maambukizi Austria, ambapo maafisa Jumatatu wamesema wanafikiria kuanza kusitisha amri ya watu kutotoka majumbani kwa kuruhusu maduka madogo madogo kufunguliwa wiki ijayo na maduka makubwa nchini humo kuanza kutoa huduma Mei 1. Austria imethibitisha kuwepo maambukizi ya watu 12,000. \n UN \n Wakati huohuo, Katibu Mkuu wa Umoja wa Mataifa Antonio Guterres amezishauri serikali kuchukuwa hatua ya kuwahami wanawake baada ya taarifa za “kusikitisha” juu ya kuongezeka kwa vitendo vya uvunjifu wa amani dhidi yao majumbani wakati huu wa mlipuko wa virusi vya corona.. ##
Viongozi wa nchi mbalimbali duniani wanaoshiriki katika mkutano mkuu wa Umoja wa Mataifa jijini New York wanatarajiwa Alhamisi kusikiliza yanayojiri katika mgogoro wa Israeli na Wapalestina wakati maafisa kutoka pande hizo mbili watapopatiwa nafasi ya kuhutubia mkutano huo wa kila mwaka. \n\nRais wa Palestina Mahmoud Abbas amepangiwa kutoa hotuba yake asubuhi. Waziri Mkuu wa Israeli Benjamin Netanyahu yuko Israeli akijaribu kuunda serikali baada ya uchaguzi uliofanyika wiki iliyopita, na hivyo Waziri wa Mambo ya Nje Israel Katz atahutubia Umoja wa Mataifa mchana kwa niaba yake. \n Hali ya utata inayoendelea kuhusu kujitoa Uingereza Umoja wa Ulaya inawezekana ikawa katika ajenda huku Rais wa Baraza la EU Donald Tusk akiwa amepangiwa kutoa hotuba yake. \n Waziri Mkuu wa Uingereza Boris Johnson hakuzungumza juu ya Uingereza kujitoa EU – Brexit katika hotuba yake wiki hii, na amepata kipigo kutokana na uamuzi uliyotolewa na Mahakama ya JUU ya Uingereza ikisema uamuzi wake wa kusitisha shughuli za bunge ulikuwa kinyume cha sheria. \n Siku ya Jumatano huko UN Rais wa Iran Hassan Rouhani alihutubia akiwaeleza viongozi mbalimbali wa dunia kuwa hakutakuwa na mazungumzo baina ya nchi yake na Marekani muda wa kuwa vikwazo vya uchumi vinaendelea. \n “Awali tuliingia katika mazungumzo tukikabiliwa na vikwazo. Hatutafanya hivyo tena. Simamisheni vikwazo na rejeeni katika makubaliano tuliofikia ili mazungumzo yafunguliwe tena,” amesema hayo katika mkutano wa Umoja wa Mataifa. \n Marekani iliweka vikwazo ikilenga sekta kuu ya mafuta ya Iran baada ya kujitoa kwenye mkataba wa 2015 ambao ulikuwa unaidhibiti programu ya nyuklia ya Iran. \n Uongozi wa Trump ulisema kuwa makubaliano kati ya Iran na mataifa yenye nguvu zaidi haukujitosheleza vya kutosha kuizuia Tehran kutengeneza silaha za nyuklia au kujihusisha na vitendo vinavyoonekana kuhatarisha usalama. \n Tehran tangu wakati huo imepitiliza viwango vilivyokuwa vimewekwa katika mkataba wa 2015 katika uzalishaji wa nyuklia, wakidai kuwa pande zilizosaini mkataba huo hauheshimu makubaliano hayo waliofikia na Iran, hususan suala la kuhakikisha kuwa vikwazo dhidi yake vinapunguzwa.. ##
Chama cha Demokrasia na Maendeleo (Chadema), Mkoa wa Arusha, nchini Tanzania kimemtaka Mbunge Joshua Nassari, aliyevuliwa ubunge na Spika wa Bunge la Muungano wa Tanzania, Job Ndugai, kukusanya vielelezo vyote ili shauri hilo lichukuwe mkondo wa kisheria. \n\nUamuzi huo wa Spika wa Bunge la Jamhuri ya Muungano wa Tanzania wa kumvua ubunge Nassari ambaye alikuwa mbunge wa Arumeru Mashariki (Chadema), umepokelewa kwa hisia tofauti. Baadhi ya wananchi wa Jimbo lake wamesema kuwa uamuzi huo ni muwafaka. \n Mbowe ataka busara itumike \n Lakini Mwenyekiti wa Chadema wa Taifa Freeman Mbowe wiki iliyopita alisema kitendo hicho cha kumvua ubunge Nassari siyo cha kibinadamu, hasa ikizingatiwa kuwa Mbunge aliyevuliwa ubunge alikuwa amefuata taratibu za kuijulisha ofisi ya Spika kuhusu udhuru wake wa kutokuwepo bungeni, na ametaka busara itumike katika uamuzi huo. \n Wakati huohuo Mwenyekiti wa Chadema, Mkoa wa Arusha Aman Golugwa, ameliambia gazeti la Mtanzania kuwa watapeleka vielelezo hivyo ili vyombo vya sheria vitafsiri uamuzi uliofanywa na Spika Ndugai. \n "Chama kipo na Nassari imara kuhakikisha tunachukua hatua za haki. Ndio maana tumemwambia akusanye vielelezo vyote vya taarifa alizoandika kwetu na kwa Spika,” alisema Golugwa na kuongeza: \n Nassari alikuwa anahudhuria matibabu ya mkewe \n “Sisi hatuoni utoro hapo wa kutohudhuria vikao vya Bunge kama taarifa inavyojieleza, kwani alikuwa anatoa taarifa za kuhudhuria masomo nje ya nchi pamoja na matibabu ya mke wake. \n “Kwenye mikono ya sheria tunaamini hakuna wanasheria wala majaji watakaovumilia jambo hili. \n “Lakini alikuwa akihudhuria vikao vya Kamati za Bunge, uthibitisho upo posho alizokuwa analipwa kwenye vikao vya Kamati ushahidi upo, pengine kesho Nassari atazungumza na wanahabari,” alisema. \n “Hapa hatutetei ubunge tu, tunaangalia kwa upana mzima kwamba unawaondolea wananchi mwakilishi wao kwa utaratibu gani, ili tu uchaguzi uitishwe tena kwa mamilioni ya fedha,” alisema Golugwa. \n Madai ya Spika juu ya Nassari \n Nassari alivuliwa ubunge juzi kutokana na madai ya Spika kuwa hakuhudhuria mikutano mitatu ya Bunge mfululizo, huku mwenyewe akisema amepokea taarifa hiyo akiwa kwenye kazi za kibunge mkoani Kilimanjaro na Kamati ya Bunge ya Ardhi, Maliasili na Utalii. \n Kuvuliwa ubunge wa Nassari kunafanya Chadema kupoteza wabunge nane tangu Uchaguzi Mkuu wa 2015, ambapo kati yao saba walijiuzulu uanachama wa chama hicho na baadaye kuteuliwa tena kuwania nafasi zao kupitia CCM. \n Juzi Spika wa Bunge, Ndugai, alimwandikia barua Mwenyekiti wa Tume ya Uchaguzi (NEC), Jaji Semistocles Kaijage, kumtaarifu kuwa Jimbo la Arumeru Mashariki lipo wazi. \n Taarifa hiyo ilieleza sababu za Nassari kuvuliwa ubunge kuwa ni kutohudhuria mikutano ya Bunge mitatu mfululizo. Pia ilitaja mikutano hiyo kuwa ni mkutano wa 12 wa Septemba 4 hadi 14, 2018, mkutano wa 13 wa Novemba 6 hadi 16, 2018 na ule wa 14 wa Januari 29 hadi Februari 9, mwaka 2019. \n Uamuzi umefuata katiba \n Taarifa hiyo ilisema: “Uamuzi huo wa Spika umezingatia masharti ya Katiba ya Jamhuri ya Muungano wa Tanzania, Ibara ya 71(1) (c). Ibara hiyo inaeleza kuwa ‘Mbunge atakoma kuwa mbunge na ataacha kiti chake katika Bunge ikiwa atakosa kuhudhuria vikao vya mikutano ya Bunge mitatu mfululizo bila ya ruhusa ya Spika. \n "Ibara hiyo pia imefafanuliwa katika kanuni ya 146 (1) na (2) ya kanuni za kudumu za Bunge toleo la Januari 2016, kuwa ‘kuhudhuria vikao vya Bunge na kamati zake ni wajibu wa kwanza wa mbunge, mbunge yeyote atakayeshindwa kuhudhuria mikutano ya Bunge mitatu mfululizo bila ruhusa ya Spika iliyotolewa kwa maandishi, atapoteza ubunge wake na Spika ataitaarifu Tume ya Taifa ya Uchaguzi." \n Taarifa hiyo ilisema: “Tume ya Taifa ya Uchaguzi inaweza kuendelea na mchakato wa kumpata Mbunge wa kujaza nafasi hiyo iliyo wazi ya Jimbo la Arumeru Mashariki.”. ##
Mbunge wa Kyadondo Mashariki Robert Kyagulanyi amesema ataomba kibali kutoka polisi cha kuitisha maandamano Jumanne kupinga hatua ya polisi ya kuzuia tamasha lake lisifanyike Jumatatu. \n\nIwapo Jeshi la Polisi litakataa kumpa kibali, amesema ataitisha maandamano nchi nzima kupinga hatua hiyo ya polisi kumzuia kufanya matamasha yake. \n Vyanzo vya habari vimesema kuwa Bobi Wine tayari alikuwa amekwisha fungua kesi mahakamani kupinga hatua hiyo. Pia mapema mwaka 2019 alipeleka madai yake katika Tume ya Haki za Binadamu ya Taifa ya Uganda. \n Wakati huohuo kiongozi wa upinzani Dkt Kiiza Besigye, amekuwa akijikuta katika mivutano na maafisa wa polisi takriban mwezi mzima sasa. \n Besigye, ambaye amekuwa akifanya ziara kote Uganda kukutana na wafuasi wake pamoja na viongozi wa chama cha Forum for democratic forces, FC, amekuwa akizuiliwa kufanya mahojiano na vyombo vya habari hasa radio, na radio hizo kuzimwa. \n Besigye, amesikika mara kadhaa akisema kwamba wakati umefika wa kumwondoa rais Yoweri Museveni kwa kutumia nguvu za wananchi. \n Kuhusu kadhia ya Bobi Wine taarifa zinaeleza kuwa Bunge lilikuwa limetoa maelekezo kupitia Ofisi ya Waziri Mkuu likiwataka polisi kuacha mara moja kumzuia Bobi Wine kufanya maonyesho ya matamasha yake. Lakini amri hiyo ya bunge ilipuuzwa na jeshi la polisi. \n Mpaka sasa mwanamuziki huyo ambaye pia ni Mbunge wa Kyadondo Mashariki Robert Kyagulanyi hajaweza kufahamu iwapo yuko kizuizini nyumbani kwake akisema kupitia akaunti yake ya Tweeter kwamba wanaokuja kumuona nyumbani hapo wanapekuliwa na polisi wanapoingia na kutoka. \n Mapema Jumatatu jeshi la polisi lilimkamata na haikujulikani amepelekwa wapi, baada ya kuwepo mvutano kati yake na polisi waliofutilia mbali tamasha lake la muziki liliokuwa lifanyike sikukuu ya Pasaka. \n Wakati wakimkamata polisi walitumia nguvu kulifungua gari ambalo mbunge huyo alikuwa ndani yake kabla ya kuvunja vioo vyake na kumtoa nje. \n Hata hivyo mwanamuziki Nubian Li ambaye alikuwa akiandamana naye katika gari hilo hakukamatwa. \n Wakati akikamatwa hali haikuwa shuwari kufuatia kitendo cha polisi kuzuia msafara wa mwanamuziki huyo wa kizazi kipya maarufu kama Bobi Wine. Mbunge huyo alikuwa anaelekea katika tamasha lake la One Love huko Busabala. \n Kwa mujibu wa gazeti la Daily Monitor nchini Uganda Mbunge wa Makindye Magharibi Allan Ssewanyana alizirai na ikalazimika wafuasi wake kumbeba hadi katika gari moja ambalo lilikuwa likimsubiri. \n Ripoti zaidi zinaelezea kuwa waandalizi wa tamasha hilo la Bobi Wine nao pia wamekamatwa. \n Hatua hii ya polisi inatokana na kauli ya Rais Yoweri Museveni kuwa hatokubali matamasha ya muziki uliojaa siasa na kuonya hakuna mtu atakayefidiwa kwa matamasha ambayo yamezuiliwa kufanyika. \n Museveni aliyasema hayo katika mkutano wa wanachama na mapromota wa muziki nchini Uganda pamoja na wamiliki wa maeneo yanaopigwa muziki Ikulu na alitoa shilingi bilioni mbili za Uganda kufidia hasara waliopata baada ya maafisa wa polisi kufuta matamasha ya muziki wa Bobi Wine. \n Imetayarishwa na mwandishi wetu, Washington, DC.. ##
Kundi la kwanza la wagombea Urais 10 kupitia chama cha Democratic nchini Marekani, 2020, wamefanya mdahalo wao wa kwanza Jumatano, Miami, Florida, kwa masaa mawili ambao umezingatia masuala ya huduma za afya, mustakbali wa mazungumzo na Iran na mabadiliko ya hali ya hewa. \n\nUhamiaji \n Katika yale ambayo yalijadiliwa katika mdahalo huo ni pamoja na huduma ya afya, sera za kigeni, ukatili unaotokana na umiliki wa silaha, na uhamiaji. Suala la uhamiaji lilifunikwa na taarifa mpya za kutisha juu ya hali ya vituo vinavyowazuia wakimbizi vilivyofurika wahamiaji wasiokuwa na makaratasi katika mpaka wa kusini mwa Marekani. \n Huduma ya Afya \n Seneta wa zamani wa Texas Beto O’Rourke amezungumzia jinsi atakavyo lishughulikia suala hilo kwa njia tofauti na ile yenye utata ambayo Trump amechukuwa ya sera ya “kutokuwa na simile.” \n Kwa upande wake Seneta wa Marekani Elizabeth Warren, ambaye ni miongoni mwa wagombea wanaoongoza katika kinyang'anyiro hicho amesema atapigania huduma ya afya inayofadhiliwa na serikali na kuwakosoa wale ambao wanapinga mfumo wa afya wa aina hiyo. \n "Wanao waeleza kwamba hawataki kulipigania hilo," amesema Warren. "Huduma ya afya ni huduma ya msingi kwa binadamu na mimi nitapigania haki za msingi za binadamu. " \n Katika ajenda ya uchaguzi wa rais wa mwaka 2020 suala la afya limekuwa ni kipaombele, hasa baada ya Rais Donald Trump kutumia amri ya kiutendaji kufuta sehemu ya mpango wa afya wa rais aliyemtangulia Barack Obama, maarufu kwa jina la Obamacare. \n Mustakbali wa Iran \n Kuhusu suala la Iran, Seneta wa jimbo la New Jersey Corey Booker alikuwa mgombea pekee kusema kuwa haungi mkono makubaliano ya nyuklia na Iran na kuiita "uamuzi wenye makosa." \n Hadi sasa mkataba wa nyuklia wa Iran umekuwa mjadala mkubwa miongoni mwa wapiga kura wa Marekani, wakati nchi hiyo ikiwa na mvutano na Marekani kuhusu mashambulizi ya meli za kubebea mafuta yaliyotokea Ghuba ya Uajemi hivi karibuni. Hata hivyo baadhi ya wagombea waliyapa masuala mengine ya usalama kipaumbele zaidi. \n Mabadiliko ya Tabia Nchi \n Katika hoja yake wakati wa mdahalo huo wa kundi la kwanza Gavana wa jimbo la Washington Jay Inslee amesema amestaajabishwa kuona kuwa suala la kupambana na mabadiliko ya tabia nchi halikupewa kipaumbele na wagombea wengi katika mdahalo huo. \n Inslee kwa masikitiko makubwa amesema kizazi cha leo ndiyo cha kwanza kushuhudia uchungu wa athari za mabadiliko ya tabia nchi na ndiyo cha mwisho kinachojaribu kupambana na hali hiyo. \n Makamu wa rais wa zamani Joe Biden na Seneta Bernie Sanders, wanaoongoza katika kura za maoni watapambana katika sehemu ya pili ya mdahalo huo Alhamisi jioni.. ##
Mtu mmoja kutoka jimbo la North Carolina nchini Marekani atatumikia kifungo cha maisha jela baada ya kukiri kuwaua maharusi waliokuwa wameowana na dada wa biharusi. \n\nCraig Hicks alihukumiwa kutumikia kufungo cha maisha mara tatu mfululizo Jumatano kwa shtaka la kupiga bunduki ndani ya nyumba. \n Hicks aliingia ghafla katika nyumba na kuwaua mwanafunzi Deah Barakat aliyekuwa anasomea udaktari wa meno na pia mkewe Yusor Abu-Salha, na dada yake Razan Abu-Salha, mnamo mwezi Februari, 2015.  Dkt Mohammad Abu-Salha, baba wa Yusor na Razan amesema : “Ulisikia namna watoto hawa walivyokuwa wazuri. Hukuonyesha majuto na kuomba msamaha au sikitiko au heshima au hata kusema nimekosa.”  Hicks amesema alikuwa amekasirishwa na ameghadhibishwa na kule kuwa aliamini familia ya watu watatu hawa walikuwa wanachukuwa eneo kubwa la kuegesha magari katika jengo hilo.  Waendesha mashtaka wanasema familia hiyo iliyouawa haikuwa inaegesha magari katika eneo la Hicks, na wameeleza kuwa aliwauwa kwa sababu walikuwa Waislam.  Familia ya wahanga hao ilitaka kufuatilia kufungua mashtaka ya jinai ya chuki yaliyoko katika sheria ya serikali kuu dhidi ya Hicks, lakini wapelelezi wanasema hakuna ushahidi wa kutosha juu ya madai hayo ya chuki.. ##
Hata baada ya Rais wa Kenya Uhuru Kenyatta kuamuru wauguzi wote nchini kurejea kazini na kurejelea majukumu yao  Ijumaa la sivyo serikali za majimbo zianze mkakati wa kuwaondoa kazini, usitishwaji wa huduma za afya nchini humo kutokana na mgomo huo ulioanza Februari 4 mwaka huu bado unaendelea. \n\nMgomo huo unaendelea kusambaratisha utoaji wa huduma za afya kwa wagonjwa katika hospitali za umma nchini Kenya. \n Japo baadhi ya majimbo yameafikia muafaka na wauguzi kutoka majimbo hayo, maeneo mengine yangali yanakabiliwa na changamoto za utoaji huduma hizo. \n Akizungumza na vyombo vya habari Ijumaa jijini Nairobi, Waziri wa Leba Ukur Yattani alieleza kuwa serikali itafika mahakamani Jumatatu kutaka mahakama iwaadhibu wauguzi hao kwa kutofuata wito wa kurejelea majukumu yao. \n Sikiliza \n No media source currently available \n Jopokazi la kuondoa utata huo lililobuniwa na serikali limeonekana kutoafikia chochote kufuatia ususiaji wa wawakilishi wa wauguzi katika mazungumzo hayo huku wakiyataja kuwa yasiyokuwa na umuhimu wowote. \n Muungano wa wauguzi nchini Kenya ungali unasisitiza kuwa wauguzi watarejelea majukumu yao tu wakati wizara ya afya na serikali za majimbo zitawalipa wauguzi malimbikizi yao. \n Hata hivyo, Baraza la Magavana Alhamisi lilisisitiza kuwa ufuatiliaji wa amri ya Rais Kenyatta utafanyika Ijumaa kubaini wale wanaofika kazini. \n Muungano wa vyama vya wafanyakazi nchini Kenya, COTU, sasa unamtaka Waziri Ukur Yattani kujiuzulu kwa "kumpotosha rais Kenyatta." \n Francis Atwoli, Katibu Mkuu wa Muungano huo anasisitiza kuwa wafanyakazi wana haki ya kugoma. \n Utata huu unafungamana na madai ya wauguzi kueleza kuwa serikali za majimbo zimejikokota kutoa mwongozo wa kutekeleza makubaliano ya kurejea kazini yalioafikiwa mnamo Novemba 2, 2017 kama njia ya kupiga marufuku mgomo wa wauguzi hao uliodumu kwa zaidi ya miezi mitano mwaka wa 2017. \n -Imetayarishwa na Kennedy Wandera, Mwandishi wa Sauti ya Amerika, Nairobi, Kenya.. ##
Waandaaji wakuu wa maandamano SPA wanataka serikali ya mpito ya kiraia itakayotawala kwa miaka minne ili kutayarisha demokrasia kamili na kuundwa tena kwa mfumo wa madaraka kwenye idara ya taifa ya usalama na ujasusi \n\nBaadhi ya waandamanaji wa Sudan waliendelea Jumapili kukaa nje ya wizara ya ulinzi huku wakishinikiza jeshi kukabidhi madaraka kwa utawala wa kiraia. Mkuu wa baraza la jeshi ambaye alichukua nafasi ya rais wa zamani wa nchi hiyo Omar al Bashir aliyeondolewa madarakani Alhamis iliyopita baada ya kutawala kwa miaka 30 anasema serikali ya kiraia itaundwa baada ya mashauriano na upinzani.  \n Sauti ya Amerika-VOA ilizungumza na mkazi wa Sudan na kutaka kujua hali ya usalama mitaani ikoje wakati mashauriano ya kisiasa bado yanaendelea kati ya jeshi na viongozi wa upinzani. \n No media source currently available \n Waandaaji wakuu wa maandamano yaliyopelekea kuondolewa Bashir, umoja wa wasomi Sudan-SPA unadai kwamba raia wanatakiwa kushirikishwa kwenye baraza la mpito la kijeshi na wanashinikiza washirika wa karibu na Bashir kuondoka kwenye baraza hilo.  \n SPA wanataka serikali ya mpito ya kiraia itakayotawala kwa miaka minne ili kutayarisha demokrasia kamili nchini humo. SPA pia Inatoa wito wa kuundwa tena kwa mfumo wa madaraka kwenye idara ya taifa ya usalama na ujasusi-NISS na kuvunjwa kwa vikosi vya jeshi ambavyo vilifanya kazi chini ya Bashir.. ##
Kongamano la Uchumi Duniani (World Economic Forum) lililokuwa linafanyika Davos, Switzerland, limemalizika Ijumaa, na ilikuwa wazi kwamba viongozi muhimu akiwemo Rais wa Marekani Donald Trump hawakuhudhuria. \n\nKukosekana kwa wengi wa watendaji muhimu inamaana kwamba wengine walichukuwa nafasi ya kumulikwa zaidi. \n Ethiopia yapongezwa \n Waziri Mkuu wa Ethiopia Abiy Ahmed Ali amekuwa akipongezwa kwa kuweza kutafuta suluhu ya amani na Eriteria. \n Akizungumza katika Kongamano hilo, alisema kuwa nchi za Kiafrika ni lazima ziimarisha zaidi mahusiano yao. \n “Tunaamini kuwa muungano huu lazima uangaliwe sio tu kama ni mradi wa kiuchumi lakini pia kama hatua muhimu ya kutafuta suluhu ya amani na maridhiano katika Pembe ya Afrika,” \n Kwa nini baadhi ya viongozi hawakuhudhuria \n Wachambuzi wanasema kuwa baadhi ya viongozi walishindwa kuhudhuria mkusanyiko huo ambao mara nyingi unaonekana ni klabu isiyoingilika ya matajiri wakubwa duniani. \n Baadhi wanatoa hoja kuwa ni muhimu kwa wote hao kukutana pamoja kuzungumzia masuala nyeti kama vile mabadiliko ya tabia nchi na biashara ya kimataifa. \n Kwa muonekano, pengine, ilikuwa biashara kama kawaida : Eneo lililokuwa na ulinzi mkali, theluji iliyokuwa juu ya mlima, viongozi wa ulimwengu walikuwa bega kwa bega wakishirikiana na wakurugenzi wa taasisi za dunia, makundi ya wanaharakati na washawishi. \n Bado imebakia kuwa ni kongamano muhimu la wanaofanya maamuzi duniani, amesema Leslie Vinjamuri, mkuu wa wawakilishi wa Marekani na programu ya Marekani katika kikundi cha sera cha Chatham House. \n “Walikuwa pale kufanya biashara, walikuwa pale ili kubadilishana mawazo. Na hivyo basi nafikiri bado ni mkusanyiko muhimu sana.” \n Rais Trump hakuhudhuria kwa sababu ya kufungwa kwa baadhi ya idara za serikali, ambapo serikali ilifunguliwa Ijumaa. Rais wa China Xi Jinping hakuwepo, na hivyo hivyo Waziri Mkuu wa Uingereza Theresa May, na Rais wa Ufaransa Emmanuel Macron. \n “Viongozi hawa wameshughulishwa na matatizo yanayo wakabili katika nchi zao, jambo ambalo siyo ishara nzuri ya utandawazi. \n Mkutano wakosolewa \n Ukosoaji na uchambuzi huo unaoizunguka Davos si wakawaida. Watu wanasema, ‘Unajua, ni sehemu ambayo watu wote wale wanakwenda kukutana kula chakula cha usiku pamoja, hakuna chochote kinacho wanufaisha watu wengine.’ \n Na bila shaka, kuna mambo mengi kuliko hayo yanayokosolewa, lakini taswira iliyokuwepo ni hasi kwa wakati huu,” Vinjamuri amesema. \n Baadhi ya maoni ya wachambuzi \n David Gergen wa Shule ya Havard Kennedy ameeleza wasiwasi wake ambao wengi wanahisia hiyo wakati wa majadiliano kwenye mkutano huo. \n Ni bora kukumbuka kuwa tulikuwa na kuongezeka kwa bei za hisa katika soko la hisa katika historia. Kabla ya hapo tulikuwa na nyakati nzuri za uchumi. \n Vipato vimeongezeka katika nchi kadhaa lakini bado manung’uniko yapo mengi na inahatarisha demokrasia yetu. \n Suala la Mazingira \n Masuala mengine pia yalijitokeza katika ajenda ya Davos, hasa suala la mabadiliko ya tabia nchi. Waziri Mkuu wa New Zealand Jacinda Ardern alihimiza hatua zichukuliwe. \n “Hili suala ni kuhusu kuwa upande sahihi wa historia. Je unataka kuwa kiongozi na baada ya uongozi wako unakuja kuona na kusema kuwa ulikuwa upande uliotoa hoja potofu wakati dunia ilikuwa inapiga kelele kuhimiza upatikane ufumbuzi? Na ni rahisi hilo kama vile ninavyo fikiria,” amesema Ardern. \n Kukosekana kwa Dira  \n Mkutano wa Davos 2019 huenda ukakumbukwa kwa kukosekana usimamizi wa kimataifa, kwa mujibu wa maelezo ya Vinjamuri wa taasisi ya Chatham House. \n “Kongamano hilo limetelekezwa na hakuna aliye na umuhimu hata wa kutaka kupeleka masuala muhimu mbele katika hatua ya kuweza kutoa dira,” Vinjamuri amesema. \n Kukosekana kwa dira wakati huu ambako kuna mabadiliko makubwa duniani kumeeneza hali hii ya wasiwasi sehemu nyingine duniani nje ya eneo hili la Davos lenye baridi kali.. ##
Mwezi Juni, watu 160 waliuwawa katika jimbo hilo la Ituri na zaidi ya watu 300,000 walikimbia ghasia zilizosababishwa na wanamgambo wa jimbo hilo kulingana na taarifa ya kiongozi wa kijamii kwenye jimbo, Desire Malo \n\nRaia 14 waliuwawa na wane walijeruhiwa siku ya Jumatano katika shambulizi moja la wanamgambo katika jimbo la kaskazini mashariki la Ituri nchini Jamhuri ya Kidemokrasia ya Congo-DRC ambako kumekuwepo na ghasia kwa miezi kadhaa. \n Mwezi Juni, watu 160 waliuwawa katika jimbo hilo la Ituri na zaidi ya watu 300,000 walikimbia ghasia zilizosababishwa na wanamgambo wa jimbo hilo kulingana na taarifa ya kiongozi wa kijamii kwenye jimbo, Desire Malo ambaye aliliambia shirika la habari la AFP. \n Wakati huo huo kiongozi wa wilaya ya Djugu alithibitisha idadi ya vifo hivyo akisema wanamatumaini kuwa jeshi litachukua tahadhari zote kulinda raia. Naye msemaji wa jeshi katika jimbo Jules Tshikudi alisema walikuwa wakiendelea kuwasaka washambuliaji ambao wamewashambulia watu wasio na hatia. \n Mwishoni mwa mwaka 2017 na mwanzoni mwa mwaka jana wilaya ya Djugu katika jimbo la Ituri ilikumbwa na mapigano ya kikabila yaliyosababisha darzeni ya vifo na maelfu walikimbia kukatisha mpaka na kuingia nchini Uganda.. ##
Hatua hii inafuata licha ya ukamataji uliofanyika Jumatatu saa kadhaa kabla ya maandamano kuanza ambayo yalipigwa marufuku na polisi wa Zimbabwe na hatimaye waziri wa mambo ya nje na biashara ya kimataifa kutetea hatua iliyochukuliwa na vyombo vya dola \n\nWaziri wa mambo ya nje na biashara ya kimataifa nchini Zimbabwe, Sibusiso B. Moyo ameutetea ukamataji uliofanyika Jumatatu kwa waandamanaji wanaoipinga serikali na alitoa wito kuwepo hali ya kustahmiliana katika kipindi hiki cha kurejesha uchumi wa nchi hiyo ulioharibika. \n Moyo aliiambia Sauti ya Amerika-VOA wakati wa mahojiano kwamba japokuwa kila mtu ana haki ya kuandamana, kumekuwepo na kampeni nyingi zinazochochea ghasia na kukiuka usalama wa umma. Alikubaliana na mahakama ya Zimbabwe kuunga mkono marufuku iliyokwekwa na polisi kwa maandamano yaliyoandaliwa na ushirika wa upinzani wa Movement for Democratic Change-MDC. \n Viongozi wa ushirika wanamshinikiza Rais Emmerson Mnangagwa na chama chake tawala cha ZANU-PF kusimamia jukumu la serikali ya mseto. Maandamano mengine yamepangwa kufanyika Jumanne kati kati ya mji wa Gweru na mengine Jumatano huko kusini mashariki mwa mji wa Masvingo nchini Zimbabwe. \n Awali viongozi hao walipanga maandamano ambayo yalipigwa marufuku Jumatatu na maafisa polisi huko Bulawayo, mji wa pili kwa ukubwa nchini Zimbabwe. ##
Maafisa wa Marekani wanaolinda doria mpakani wamewakamata zaidi ya wahamiaji 150 kutoka Afrika wakijaribu kuvuka mpaka kinyume cha sheria kuingia Texas katika mpaka wa kusini mwa Marekani katika kipindi cha wiki iliyopita, kwa mujibu wa ofisi ya forodha na ulinzi wa mpakani (CBP). \n\nSiku ya Jumamosi, maafisa hao walikamata kikundi cha wahamiaji haramu 37 kutoka Afrika ya Kati ambao walikuwa wamevuka mpaka eneo la Rio Grande wakiingia katika ardhi ya Marekani, CBP imesema katika taarifa yake Jumanne. \n Ofisi hiyo imesema katika kundi hilo la wahamiaji kulikuwa na makundi ya wanafamilia, wakiwemo watoto wadogo, kutoka Jamhuri ya Kidemokrasia ya Congo (DRC) na Jamhuri ya Congo. \n Alhamisi iliyopita jioni, maafisa wa uhamiaji walikikamata kikundi cha wahamiaji kutoka Afrika cha watu 116 wakivuka mto kuingia eneo la Del Rio, CBP imesema katika taarifa yake ya Mei 31, 2019. \n Kundi hili ni la kwanza kwa ukubwa kukamatwa katika eneo la Del Rio, ofisi hiyo CBP imesema. Eneo la mpaka wa Del Rio –Acuna liko takriban kilomita 260 (maili 160) ya mji wa San Antonio ulioko magharibi yaTexas. \n Imetayarishwa na mwandishi wetu, Washington, DC.. ##
Programu ya Shirikisho la Mpira wa Kikapu Marekani (NBA) bila mipaka imekuwa ikitafuta wachezaji na kuwafundisha wavulana na wasichana barani Afrika kwa miaka 17. \n\nWasichana walioshiriki katika programu wanasema mafunzo wanayopatiwa na wanawake kutoka bara hilo ambao walikuwa wakichezea timu ya wanawake ya NBA imewahamasisha kuendelea na mchezo huo. \n “Uzoefu huu umetusaidia sana kujiongeza kimchezo,” Iris, 16, kutoka Gabon, ameiambia VOA. Hili limenisaidia sana, nimeweza kujifunza vitu vipya na imeweza kunirejeshea mapenzi yangu katika mchezo huu, na matakwa yangu ni kuendelea na mchezo huu na kuja kuwa na jina katika ulimwengu wa mpira wa kikapu. \n Iris anasema aliweza kuletwa katika pragramu hiyo na waandaaji ambao waliona timu yake ya nyumbani Gabon ikicheza. Iris aliambiwa azalishe picha ya video akiwa anacheza na baadae alijulishwa kuwa amekubaliwa kujiunga na programu hiyo. \n Makocha na washauri hao wanaendelea kuwasaidia wachezaji hao vijana kwa kuwapa mazoezi na kuwachezesha katika mechi mbalimbali, lakini pia wanakuwa ni kiigizo cha kielelezo kwa vijana hao kile wanachoweza kukifikia katika ulimwengu wa mpira wa vikapu. \n Moja wa waliofanikiwa na kuwa ni mfano kwao ni Astou Ndiaye, ambaye asili yake ni Senegal. Alikuwa akichezea timu ya Detroit Shock, ambayo ilishinda michuano ya NBA ya wanawake 2003. \n “Sisi tumepitia hatua zile zile ambazo wao wanataka kupitia,” Ndiaye ameiambia VOA. “Kuwepo hapa peke yake na kuweza kuzungumza nao, kujibu maswali yao na kuwapa hasa matumaini, uthubutu wanaohitaji kuwa nao ni kama sisi tunaweza, wao pia wanaweza kufikia tulipofikia sisi kuna uwezekano huo kwao. \n Ndiaye amekuwa akifundisha vijana wa kike katika programu ya mpira wa vikapu bila ya mipaka kwa miaka mingi, lakini anamatumaini hasa mwaka huu kwa sababu ni mara ya pili tu kwa Senegal kuwa ni mwenyeji wa programu hii yenye historia ya miaka 17. \n Kushiriki kwa Ndiaye na hamasa anayoleta katika programu hii ni kichocheo cha kipekee kwa vijana wa kike wengi ambao wanataka kufuata mwenendo wake.. ##
“Nafahamu kwamba kuwa matamanio ya njia mpya na uongozi mpya katika hatua ya pili ya mazungumzo ya Brexit na sitaingilia hilo"-May \n\nSiku zijazo za Brexit hazijulikani hata zaidi kwa sasa kuliko siku za awali baada ya Bunge la Uingereza Jumatano kukataa maombi 16 tofauti kwa serikali iliyokataa mara mbili maombi ya Uingereza kujitoa umoja wa Ulaya. \n Bunge la Uingereza lilichukua mpango wa Uingereza kujitoa umoja wa Ulaya -Brexit kutoka kwa waziri mkuu Theresa May, ambaye mpaka sasa ameshindwa kupata makubaliano. \n Wabunge walianza majadiliano Jumatano kukiwa na mipango tofauti 16. Wasuluhishi wamepunguzwa kufikia 8 waliokuwa wameletwa kupiga kura. Yote yalikataliwa. \n Kati ya masuala mbadala ambayo wabunge walikataa jumatano ni moja ya ambalo lingeacha Uingereza na ushuru wa forodha na lile la kuweka swali la kuondoka Umoja wa Ulaya kwa kura nyingine ya maoni. \n Umoja wa Ulaya umeipa Uingereza mpaka Aprili 12 kuwajulisha wanachama kile wanachopanga kufanya au itaacha Umoja wa Ulaya bila kuwa na mpango wa kutoka kitu ambacho kinaweza kupelekea ghasia za kiuchumi. \n Waziri wa masuala ya Brexit Stephen Barclay, amesema kwamba ikiwa mapendekezo nane tofauti yameshindwa kufanikiwa ni ishara kwamba mpango wa May ulikuwa ni chaguo bora. \n May amesema Jumatano kwamba atajiuzulu nafasi ya waziri mkuu mapema kuliko ilivyotarajiwa kama wabunge watakubaliana na mpango aliojadiliana na Umoja wa Ulaya. \n “Nafahamu kwamba kuwa matamanio ya njia mpya na uongozi mpya katika hatua ya pili ya mazungumzo ya Brexit na sitaingilia hilo alisema Jumatano. \n Imetayarishwa na Sunday Shomari.. ##
Kikundi cha Kiislam cha al-Shabaab kimedai kuhusika na mashambulizi mawili siku ya Jumatatu nchini Somalia ambapo raia tisa na mmoja wa kigeni walipoteza maisha. \n\nVyombo vya usalama nchini Somalia Jumatatu vimesema mlipuko mkubwa katika mji mkuu wa Somalia uliuwa watu hao tisa. \n Afisa polisi Ahmed Moalin Ali ameiambia AFP kuwa magaidi walikuwa wamepaki gari iliyokuwa imesheheni vilipuzi karibu na eneo la biashara “ili kuwauwa raia wasiokuwa na hatia.” \n AFP imesema al-Shabab imesema inahusika na shambulizi hilo katika mji mkuu ambalo liliwekwa kwenye mtandao wa kikundi chenye kuwasaidia al-Shabaab. \n Wakati huohuo kikundi hicho cha kigaidi kimesema mmoja wa washambuliaji wake alitumia bunduki kumuuwa meneja wa bandari inayomilikiwa na Dubai katika mkoa unaojitawala wa Puntland. Watu wengine watatu walijeruhiwa katika tukio hilo. \n Mohamad Dahir, afisa usalama wa eneo, ameliambia shirika la habari la Ufaransa (AFP), “mtu mmoja alimpiga risasi na kumuuwa Paul Anthony Formosa ambaye alikuwa meneja wa ujenzi kwa kampuni ya DP World. Meneja huyo aliuawa ndani ya bandari hiyo na vyombo vya usalama pia walifanikiwa kumuuwa muuwaji huyo hapohapo. \n “Sisi ndio tuliopanga operesheni hiyo,” Abdiasis Abu Musab, msemaji wa al-Shabaab ameliambia shirika la habari la Reuters. “Sisi tulikuwa tumemuonya meneja huyo, lakini alitupuuza. Alikuwa nchini Somalia kinyume cha sheria.” \n Tamko la al-Shabaab lilieleza kuwa shambulizi hilo ndani ya bandari ilikuwa ni “sehemu ya operesheni pana inayolenga kampuni za mamluki ambazo zinaiba rasilmali za Somalia. \n DP imesaini mkataba wa miaka 30 kuendeleza bandari hiyo ya Bosaso. Ripoti za Shirika la habari la AP zinasema mkataba huo wa maendeleo unathamani ya dola milioni 336.. ##
Treni ya siasa za Uganda inakimbia kwa kasi zaidi kabla ya kuanza uchaguzi mkuu wa 2021. \n\nMahasimu wa kisiasa watakaorejea ulingoni tena katika kinyang’anyiro hicho cha kugombea urais akiwemo Rais aliyeko madarakani Yoweri Museveni na Kizza Besigye, wanaonekana kutumia fursa ya utamaduni uliyokuwepo dhidi ya wapinzani wao, wameanza kampeni zao katika matukio mawili tofauti kwa kupishana siku chache. \n Hayo yamechambuliwa na gazeti la The East African, Jumapili, wakifafanua kuwa Rais Museveni, 74, ambaye atakuwa anagombea kwa awamu ya sita, amejiandaa kufikisha matakwa yake ya kuwepo katika utawala kwa kipindi cha miaka 40 ifikapo mwaka 2026. \n Alipata kile kilichokuwa kinatarajiwa katika “ombi” lililotolewa na wanachama wa kamati kuu ya utendaji (CEC) ya chama tawala cha NRM, chombo cha juu kinachosimamia sera za chama, “ajitolee kuwania nafasi kama mgombea pekee” ifikapo 2021.  \n Rais Museveni aliwakusanya CEC katika hoteli ya kifahari ya Chobe Safari Lodge iliyoko karibu na Mto Nile wakati ombi hilo la kugombea tena lilipotolewa. \n Kwa mujibu wa Mike Mukula, mmoja kati ya manaibu wenyeviti watano wa mikoa wa chama hicho, NRM “inachukuwa muelekeo huu kwamba mpaka pale ambapo Museveni atahisi, “Ni sawa, hivi sasa tumefika tunapotaka’ na kuamua kustaafu, ataendelea kuwa nahodha wetu.” \n Dkt Besigye kwa upande wake ametangaza kile alichokiita “Baraza la Mawaziri la Wananchi” yeye mwenyewe akishikilia nafasi ya juu kama rais na kiongozi aliyeko madarakani wa chama chake cha Forum for Democratic Change Patrick Amuriat Oboi kumchagua kuingia katika baraza maalum aliloliita Baraza la Rais la Serikali. Baraza hilo litakuwa na mawaziri 37 na mawaziri chini ya ofisi ya rais. \n Kwa kuendelea kushikilia nafasi hiyo ya juu, Dkt Besigye, 62, anajiandaa kupambana na hasimu wake wa kisiasa Rais Museveni kwa mara ya tano. \n Marafiki hao wawili wa zamani wakati wakiwa katika vita vya msituni vya mtutu wa bunduki kati ya mwaka 1981 -86 harakati zilizomwezesha Rais Museveni kuingia madarakani, wamekuwa wakigombea katika kinyang’anyiro cha urais tangu mwaka 2001. Dkt Besigye alikuwa ni daktari wa Museveni wakati wako msituni. \n Kuna wanasiasa wawili ambao kunauwezekano mkubwa kutoa changamoto katika uchaguzi unaokuja -- mwanamuziki na mwanasiasa Robert Sentamu Kyagulanyi aka Bobi Wine, 37, na Meja Jenerali wa jeshi wa zamani Mugisha Muntu, 60. \n Bobi Wine hajaweka wazi kabisa hatma ya umashuhuri wake kisiasa kutoka jukwaa la muziki kufikia la kisiasa katika kipindi cha miaka miwili.  \n Akizungumza na kituo cha televisheni cha CNN Februari 2 alisema "anafikiria kwa uzito mkubwa" kugombea nafasi ya urais 2021. Wakati huo huo amesema kuwa hayuko peke yake katika mchakato huo, mpaka sasa hajatoa muundo mzima wa timu yake utakaopeleka mbele dira yake. \n Mugisha Muntu aliondoka chama cha FDC kwa hasira na kutangaza kuwa jukwaa jipya The New Formation ni la watu wenye fikra zinazofanana na wale waliokuwa hawajafurahishwa na chama cha FDC. \n Muntu na wenzake walisema kuwa wanajitoa kutoka chama hicho walichodai ni chenye mazingira hatarishi kinachoongozwa na watu wanaotiliwa mashaka na wasioaminika, hususan katika kipindi ambacho yeye alikuwa rais wa chama hicho.. ##
Mlipuko wa bomu mjini Mogadishu, Somalia umeuwa watu zaidi ya 76, ofisi ya huduma ya dharura kwa wagonjwa imeeleza Jumamosi.  \n\nMeya wa Mogadishu Omar Mohamud Mohamed (Omar Filish) amesema Jumamosi wengi kati ya wahanga wa mlipuko huo ni raia wakiwemo wanafunzi wengi waliokuwa wanaelekea shuleni na vyuoni. Amesema wengine walikuwa wamejeruhiwa. \n Bomu lililokuwa limetegwa ndani ya gari lililipuka wakati harakati katika eneo la makao makuu ya nchi hiyo, Mogadishu zikiwa zimeshika kasi. \n Afisa wa Polisi Ibrahim Mohamed amethibitisha kutokea mlipuko huo na vifo, limeripoti shirika la habari la AFP. \n Mlipuko huo ulitokea katika kituo kimojawapo cha kukagua magari eneo la makutano ya njia panda mjini Mogadishu. \n Ubalozi wa Uturuki umeiambia VOA kuwa raia wake wawili waliokuwa wanafanya kazi katika kampuni ya ujenzi walikuwa kati ya waliouawa na bomu hilo.. ##
Biashara kwenye masoko ya fedha ya dunia imekuwa ikiimarika pole pole Jumatano wakati serikali mbalimbali zikiondosha masharti ya kutotoka nje yaliowekwa kudhibiti kuenea kwa janga la virusi vya corona. \n\nWakati huohuo biashara kwenye masoko ya Ulaya ikiwa katika hali ya mchanganyiko. \n Kipimo cha hisa cha London FTSE kilikuwa chini kwa asilimia 0.4, wakati kile cha Paris CAC-40 na cha Frankfurt DAX biashara yake ilikuwa imeshuka kwa asilimia 0.2. \n Masoko ya Asia yalimaliza siku mengi kati yao yakiwa juu Jumatano, wakati kipimo cha hisa cha Hong Kong Hang Seng kikipanda kwa asilimia 1.1, na kile cha Shanghai kilimaliza siku kikiwa juu kwa asilimia 0.6 katika kipindi cha kwanza cha biashara baada ya mapumziko ya muda mrefu.  \n Kipimo cha hisa cha Korea Kusini KOSPI kilipanda kwa asilimia 1.7, wakati kile cha Taiwan TSEC 50 haikuwa na mabadiliko yoyote na ile ya S&P/ASX ilipata hasara ya asilimia 0.4.  \n Na nchini Marekani biashara kwenye masoko ya fedha kwa vipimo vya Dow Jones, S&P 500 na Nasdaq ilifungwa jana jioni ikiwa imepanda kwa asilimia 0.8.  \n Katika biashara ya mafuta, bei ya mafuta ghafi ya kipimo cha West Texas Intermediate kilikuwa dola za Marekani 24.40 kwa pipa, ikiwa juu kwa asilimia 3.4 wakati kile cha soko la kimataifa cha Brent bei ya mafuta ghafi ilikuwa dola 31.74, kwa pipa, ikiwa imepanda kwa asilimia 24.. ##
Kituo hicho cha reli kilifunguliwa mwaka jana kinaunganisha miji miwili mitakatifu ya Mecca na Medina pamoja na mji wa Jeddah kwenye bahari ya Shamu. Ujenzi wake uligharimu dola bilioni 7.3 ambapo ni sehemu ya juhudi za kuongeza mapato ya utalii ya Saudi Arabia \n\nMaafisa wa Saudi Arabia walisema Jumapili kwamba moto umewaka katika kituo cha reli ya mwendo kasi cha Haramain kilichopo pwani ya mji wa Jedda huko Saudi Arabia na kuwajeruhi takribani watu watano. \n Kituo hicho cha reli kilichofunguliwa mwaka jana wa 2018 kinaunganisha miji miwili mitakatifu ya Mecca na Medina pamoja na mji wa Jeddah kwenye bahari ya Shamu. \n Moshi mweusi ulitanda angani kutoka juu ya paa la kituo cha reli kwa kiasi cha masaa manne tangu tukio lilipotokea majira ya saa sita mchana kwa saa za huko, kulingana na picha zilizooneshwa kwenye Televisheni ya taifa ya Al-Ekhbariya. Taarifa ilieleza kitengo cha dharura kinachohusika na majanga kilipambana kuuzima moto huo. \n Akaunti rasmi ya Twitter ya mji wa Mecca iliripoti kwamba watu watano walipelekwa hospitali wakiwa na majeraha. Ilieleza timu yenye wauguzi wa afya 16 ilikuwa ikifanya kazi katika eneo la tukio. Al-Ekhbariya ilisema watu wane walipatiwa huduma ya afya katika eneo la tukio. \n Kituo hicho cha treni ya mwendo kasi kiligharimu dola bilioni 7.3 ni sehemu ya juhudi za kuongeza mapato ya utalii.. ##
Mvutano wa kisiasa na kisheria watokota kati ya ikulu ya Marekani na Bunge jambo linalo sababisha wadadisi wa mambo kuhofia kuzuka kwa mzozo wa kikatiba ikiwa suluhisho halitapatikana haraka. \n\nKiini cha mzozo huo kilianza wiki hii pale Waziri wa Sheria alipokataa kufika mbele ya kamati ya sheria ya baraza la wawakilishi kutoa ushahidi kuhusu ripoti ya mwendesha mashtaka maalum kuhusiana na Rashia kuingilia kati uchaguzi wa Marekani. \n Takriban miezi mitatu baada ya kuidhinishwa kuwa Waziri wa sheria na Mwanasheria Mkuu wa serikali, William Barr, ajikuta katika kizungumkuti ambacho alisema hataki kujihusisha nacho alipokuwa anahojiwa ili kupitishwa kuwa waziri.  \n Lakini baada ya kutoa ushahidi  mapema mwezi Mei, mbele ya Kamati ya Sheria ya Baraza la Seneti ambalo linadhibitiwa na chama tawala cha Republikans naye kukabiliwa na maswali mazito kutoka pande zote mbili, Barr aliamua kutorudi bungeni siku ya pili kuhojiwa na Tume ya Sheria ya Baraza la Wawakilishi linalodhibitiwa na wapinzani, Wademokrats.  \n Kutokana na hatua hiyo Mwanasheria Mkuu huyo alikosolewa vikali, na waliomkosoa walidadisi  iwapo yeye ni Mwanasheria Mkuu wa serikali au wakili wa Trump.  \n Wademokrats nao wanatishia kupiga kura wiki ijayo ya kumfungulia mashtaka Mwanasheria Mkuu kwa kukaidi amri, akiendelea na msimamo wake wa kukataa kwenda bungeni kusikilizwa, na hasa ikiwa hatowasilisha ripoti kamili ya Mwendesha Mashtaka maalum Robert Muller kuhusiana na uchunguzi juu ya Rashia kuhusika kuingilia kati uchaguzi mkuu Marekani wa 2016.   \n Barr anadai ripoti hiyo imeondoa tuhuma zote dhidi ya kampeni ya rais Trump na yeye mwenyewe kuhusiana na njama hiyo ya Rashia.  \n Lakini Mueller na Wademokrats pamoja na ripoti wanathibitisha kulikuwepo na ushirikiano kati ya Rashia na kampeni ya Trump. Lakini Mueller alieleza kwamba hakuweza kutoa uamuzi wa mwisho kwani hilo ni jukumu la Bunge na hasa kwa vile Wizara ya Sheria ilitoa kanuni inayosema rais aliyeko madarakani hawezi kufunguliwa mashtaka.   \n White House na Barr wakiendelea kukaidi amri ya bunge Wademokrat watalazimika kutekeleza jukumu lao la kisheria na kufikisha malalamiko yao mbele ya mahakama. Kwani Katiba ya Marekani imeweka wazi kuwa Bunge linajukumu la kukaguwa na kufuatilia kisheria kazi za serikali. Huu ni mtihani mkubwa unaovikabili vyombo vya utawala vya Marekani baada ya miongo mingi.   \n Mbali na mvutano huo Wademokrats wamegawika juu ya suala la kumfungulia mashtaka rais au la, kwani ripoti ya Muller inaeleza bayana kwamba Trump alijaribu kuzuia mkondo wa sharia kufanya kazi yake kwa kujaribu kumfukuza kazi Mueller jambo ambalo maafisa wake wa sheria walikataa kutekeleza. Trump hapo awali alimfukuza mkurugenzi mkuu wa idara ya upelelezi wa makosa ya jinai, FBI, James Comey ambaye alikuwa anafanya uchunguzi juu ya Rashia kuingilia kati uchaguzi wa Marekani. \n Hivyo wengi wanaamini rais alikuwa na nia ya kuvunja sheria na jambo hilo ni uhalifu na linastahiki kuzingatiwa na Bunge.  \n Sasa Wademokrats wamegawika juu ya suala hilo, kwa sababu Spika wa Baraza la Wawakilishi Nancy Pelosi na wakongwe wa chama hawataki kuanzisha utaratibu wa kumfungulia mashtaka rais wakiwa wamebakiwa na chini ya miaka miwili kabla ya uchaguzi wa Rais wakihisi itaharibu kabisa malengo yao ya kutaka kumtoa kiongozi huyo wakati wa uchaguzi wa 2020.   \n Wanahisi utaratibu utachukuwa muda, halafu hawatapata nafasi ya kujitayarisha na uchaguzi huo na huenda kitendo chao kikampatia nguvu Trump.   \n Hata hivyo kwa upande wa vijana chipukizi wa chama cha Demokrats wanataka Rais Trump afuguliwe mashtaka hivi sasa maana wanaamini ametenda uhalifu na inabidi kuwajibika. Lakini changamoto kubwa ni kwamba hata wakimpata na hatia katika Baraza la Wawakilishi , baraza la Seneti linalodhibitiwa na Warepublikan wa chama cha rais hawatafanikiwa kupata theluthi mbili za kura na hivyo kushindwa kumhukumu na atachukua ushindi huo wa kushindwa kuondolewa madarakani na katika kampeni zake.  \n Hivyo basi nani atakaye kuwa na nguvu kutengua kitendawili hicho cha Washington? wachambuzi wanasema, huu ni wakati wa kipekee wa kisiasa hapa Marekani na hivyo wanawaachia mafahali wawili wapambane na uamuzi utakuwa wa wananchi ambao hawatakubali kuumia, kama wanavyosema wahenga.  \n Na kama kwamba mvutano huo haujatosha, White House imekabiliwa na mizozo miwili muhimu ya kimataifa.  \n Ghasia na mapambano yanayoendelea Venezuela kati ya utawala wa Rais Nicolas Maduro na upinzani ukiongozwa na Juan Guaido, Spika wa Bunge aliyejitangaza urais wa muda. \n Kiongozi huyo wa upinzani kufikia mwisho wa wiki ameshindwa kuwa rai wanajeshi kuaasi na kumondoa madarakani Maduro, baada ya kuanza kwa wiki kuwepo na mapambano kati ya waandamanaji na wanajeshi pale Guaido alipoonekana na baadhi ya wakuu wa jeshi na kupelekea uvumi wa mapinduzi.  \n Hali ya sintofahamu ilijitokeza na Waziri wa Mambo ya Nje wa Marekani Mike Pompeo kutuliza mambo pale alipokiambia kituo cha televisheni cha CNN kwamba kulikuwepo na ndege iliyokuwa inamsubiri Maduro kuelekea Cuba, lakini Rashia ilimshauri kubaki.  \n Baadae Maduro kwa ukali alijitokeza na kueleza kwamba Pompeo amesema uongo na hakuwa na nia ya kuondoka.  \n Baada ya hapo Guaido alitoa wito kwa watu kuandamana kote nchini kuelekea kambi za kijeshi kuwataka wanajeshi waungane nao kuleta mabadiliko lakini badala yake walikabliwa na mabomu ya kutowa machozi.  \n Bado vyombo vya habari vinafuatilia kuona hali inavyobadilika huko Venezuela. Na hatimae mzozo wa pili ni Korea kaskazini ambako inaripotiwa Kim Jong un amesimamia ufatuaji wa makombora ya masafa mafupi ikiwa ni mara ya kwanza tangu Trump kuingia madarakani miaka miwili ilyopita na Trump kuandika kwenye Twitter kwamba wako pamoja.  \n Imetayarishwa na Mwandishi wetu, Abdushakur Aboud, Washington, DC.. ##
Naibu waziri wa michezo wa Liberia Millias Sheriff, amesema kwamba ajali hiyo ilitokea pale mgodi katika wilaya ya kaskazini magharibi mwa Liberia kuporomoka.  \n\nAkizungumza na shirika la habari la AFP katika wilaya ya Grand Cape Mount, anakotoka, waziri Sheriff amesema "karibu watt 50 wanahofiwa wamefariki na timu ya waokozi inawatafuta wachimba migodi ambao huwenda wamekwama ndani ya vifusi vya mgodi huo kufikia Jumanne usiku, lakini hakutoa maelezo zaidi.  \n Migodi inayochimbwa kiyenyeji ni kawaida kuonekana katika sehemu mbali mbali za Liberia, moja wapo ya matafía maskini duniani yenye utajiri wa dhahabu na alması. \n Aidha, naibu msemaji katika afisi ya rais Smith Tobey anasema haifahamiki kulikuwa na watu wangapi katika mgodi huo ajali ilipotokea akisema anasikia kulikuwepo na zail ya yatu 50. \n Maafisa wengine wa serikali kutoka wizara husika wamesafiri hadi eneo hilo la ajali lakini hatuna taarifa zaidi zilizotolewa.. ##
Idadi ya waliofariki kutokana na mafuriko yaliyo sababishwa na kimbunga kikali cha Idai huko Msumbiji na Zimbabwe imefikia 300, huku waokozi wakifanya kila wanaloweza kuwaokoa walionusurika kutokana na mafuriko yaliyotokea katika nchi hizo. \n\nZaidi ya watu 150 wamethibitihswa kufa na mamia hawajulikani walipo kufuatia kimbunga Idai, kilichopiga kusini mashariki mwa Afrika, mji wa Beira, nchini Msumbiji ambapo miundombinu yake yote imeharibika kabisa. \n Umoja wa Mataifa unaeleza kwamba mamilioni ya watu wameathirika katika nchi tatu za kusini mwa Afrika na kwamba timu za uokozi na msaada wa dharura zinapelekwa huko kwa haraka. Umoja wa ulaya umetangaza msaada wa karibu dola milioni 4 kwa Msumbiji Malawi na Zimabwe . Uingereza nayo ikiahidi dola milioni 8. \n Rais Emmerson Mnangagwewa Zimbabwe alitembelea jana wilaya ya Chimanimani na kusema kwamba mataifa ya kusini mwa afrika yameahidi kupeleka msaadawa dharura kwa haraka iwezekanavyo.  \n Waokozi katika maeneo ya mafuriko kati kati ya Msumbiji wanatumia boti kujaribu kuwaokowa watu walokwama juu ya miti na paa za nyumba. \n Na wanajeshi wa majeshi ya anga ya Afrika Kusini na Msumbiji wamepewa jukumu la kutumia helikopta kuwaokowa watu. \n Rais wa Msumbiji Filipe Nyusi alisema Jumatatu kwamba kuna zaidi ya watu 200 waliofariki na laki tatu na nusu wako bado hatarini. Na kuongeza kusema huenda idadi ya waliopoteza maisha kutokana na janga hilo ikafikia elfu moja. \n Imetayarishwa na Mwandishi wetu, Abdushakur Aboud, Washington, DC. ##
Kenya iliishinda Djibouti siku ya Alhamisi kufuatia duru ya pili ya uchaguzi uliofanyika kwenye makao makuu ya Umoja wa Mataifa mjini New York, Marekani. Taifa hilo la Afrika Mashariki sasa litakuchukua nafasi isiyo ya kudumu kwenye baraza hilo kwa kipindi cha miaka miwili kuanzia tarehe 1, Januari, mwakani.  \n\nHayo yalijiri siku moja baada ya kutopatikana mshindi kati ya nchi hizo mbili, ambazo zilikuwa zimejitosa uwanjani kuwania nafasi hiyo. \n Kenya hatimaye iliibuka mshindi baada ya kupata theluthi mbili ya kura zote zilizopigwa Alhamisi, kama inavyohitajika na kanuni za baraza hilo. \n Nchi zipatazo 191 zilipiga kura, Kenya ikipata kura 129 huku Djibouti ikizoa kura 62. \n Rais wa Kenya Uhuru Kenyatta alieleza fahari yake baada ya kufahamishwa kuhusu ushindi huo, akisema kwamba unaonyesha imani ambayo jumuiya ya kimataifa inayo kwa nchi yake. \n Kenya ilitumia mbinu mbalimbali kujaribu kuzishawishi nchi zingine kuipigia kura. Ilimteua Tom Amolo kama balozi maalum wa kuiongoza kampeni hiyo, akisaidiwa na Balozi Catherine Mwangi na Lazarus Amayo, ambaye ni balozi wa Kenya kwenye Umoja wa Mataifa. \n Hii itakuwa mara ya pili kwa Kenya kuketi kwenye baraza hilo. Ilikuwa moja ya wawakilishi wa bara la Afrika kati ya mwaka wa 1996 na 1997. \n Baraza la Usalama la Umoja wa Mataifa ni chombo muhimu mno kwenye mfumo wa Umoja huo kwani lina nguvu za kufanya maamuzi yenye uzito mkubwa kimataifa. \n Ingawa baraza hilo lina wanachama watano tu wa kudumu: Marekani, China, Russia, Ufaransa na Uingereza, ambazo kila mmoja ana kura ya turufu, nchi zingine kumi huwa zinawakilishwa kwa kipindi cha miaka miwili kila moja, na huwa zina ushawishi katika masuala mbalimbali. \n Kwa sasa, Afrika inawakilishwa na Niger, Tunisia na Afrika Kusini kwenye baraza hilo. Hata hivyo, awamu ya Afrika Kusini inafika kikomo mwishoni mwa mwaka huu, na nafasi yake sasa itachukuliwa na Kenya. \n Katika maeneo mengine duniani, Canada ilishindwa na Ireland na Norway kwenye uchaguzi uliokuwa na ushindani mkali Jumatano, uliopekea Ireland kuomba usaidizi wa mwanamziki maarufu, Bono, na kupeleka wajumbe wa Umoja wa mataifa kwenye onyesho lake nchini Canada, na pia kupleeka wengine kwenye show ya mwanamuziki mwingine maarufu Celine Dion ili kuwarai kupiga kura. \n Mexico na India zilichaguliwa bila kupingwa. Mataifa mapya kwenye baraza hilo lenye wajumbe 15 yataanza muhula wao wa miaka miwili Januari mosi mwaka 2021.. ##
Waombolezi walijaa kwenye kanisa la Fountains of Praise, Houston, Texas siku ya Jumanne kumwaga Floyd aliyekua na umri wa miaka 46, ambae kifo chake kilichotokea akiwa anakamatwa na polisi kimezusha maandamano ya kimataifa dhidi ya ukatili wa polisi na ubaguzi wa rangi.  \n Wanasiasa, wanaharakati wa haki za kiraia na wasani waliungana na familia kutoa sifa za mtu aliyejulikana kama 'Jitu Mpole' kabla ya jeneza lake la rangi ya dhahabu kusafirishwa kwa kuvutwa na farcis weupe hadi kaburini kando ya kaburi la mamake. \n "Tunaweza kulia, tunaweza kuomboleza, tutapata faraja na tutakua na matumaini" alisema kasisi mwenza wa kanasa hilo Mia Wright. \n Floyd aliuliwa Mei 25 na afisa wa polisi mzungu aliyemuwekea goti kwenye shingo yake kwa karibu dakika tisa akiwa analia "siwezi kupumua, siwezi kupumua", maneno yaliyogeuka kua kilo cha kuwaleta pamoja waandamanaji. \n Kifo chake kimeleta muangaza juu ya mvutano wajadi kati ya jamii ya watu weusi na polisi hapa Marekani, na kwengineko duniani pale maelfu na maelfu ya watu walijitokeza kuandamana katika miji mikuu tofauti kulaani kitendo hicho na kupinga ubaguzi wa rangi.. ##
Wananchi wa Libya katika mji mkuu wa Tripoli wameandamana Jumatatu ili kupinga mashambulizi yanayofanywa na wanajeshi watiifu kwa Jenerali Khalifa Haftar, kamanda wa jeshi linalodhibiti maeneo ya mashariki ya Libya, LNA. \n\nKamanda huyo alianzisha mashambulizi mwishoni mwa wiki kwa lengo la kuiondoa serikali ya umoja wa kitaifa (GNA) inayoungwa mkono na Umoja wa Mataifa. \n Serikali ya GNA imetangaza hii leo kwamba watu 21 wameuawa katika mapigano Jumapili, huku UN ikieleza kwamba hakuna makubaliano ya kusitisha mapigano hayo yaliyofikiwa. \n UN ilitoa wito wa kusitisha mapigano kwa saa mbili Jumapili ili kuruhusu raia na waliojeruhiwa kuondoka. \n Marekani nayo imetoa wito wa kusitishwa mara moja mapigano hayo yanayoendelea nje ya mji wa Tripoli. \n Wachambuzi wa masuala ya Libya wanasema wasiwasi wa kuzuka upya vita vya wenyewe kwa wenyewe nchini Libya umeongezeka mishoni mwa wiki. \n Hii ni baada ya wanajeshi watiifu kwa kamanda Khalifa Haftar kuvamia kwenye vitongoji vya Tripoli na serikali ya umoja wa kitaifa inayotambuliwa na Umoja wa Mataifa kuanzisha mapambano dhidi ya wanajeshi hao wanaosonga mbele.  \n Imetayarishwa na Mwandishi wetu, Abdushakur Aboud, Washington DC. ##
Waziri wa mambo ya nje wa Marekani alisema “Tutaendelea kuwa na mazungumzo na mwana mfalme na Saudi Arabia kuhusu hakikisho la uwajibikaji kamili na uliokamilika wenye heshima kwa mauaji yasiyokubalika ya Jamal Khashoggi" \n\nWaziri wa mambo ya nje wa Marekani Mike Pompeo alisema Jumapili kwamba Marekani itamueleza mwana mfalme wa Saudi Arabia, Mohammed Bin Salman kuhakikisha watu ambao walimuuwa mwandishi wa habari Jamal Khashoggi wanafikishwa kwenye vyombo vya sheria.  \n “Tutaendelea kuwa na mazungumzo na mwana mfalme na Saudi Arabia kuhusu hakikisho la uwajibikaji kamili na uliokamilika wenye heshima kwa mauaji yasiyokubalika ya Jamal Khashoggi, Pompeo alisema baada ya mkutano na waziri wa mambo ya nje wa Qatar, Sheikh Mohammed bin Abdulrahman Al Thani.  \n Khashoggi aliuwawa wakati alipotembelea ubalozi mdogo wa Saudi Arabia mjini Istanbul huko Uturuki mwezi Oktoba mwaka jana. Awali Saudi Arabia ilisema Khashoggi aliondoka ubalozini hapo mwenyewe akiwa salama lakini baadae ubalozi ulikiri aliuwawa ndani ya jengo hilo katika kile maafisa wa Saudi Arabia walichokiita operesheni isiyo  salama.  \n Uturuki ilisema agizo la kumuuwa Khashoggi lilikuja kutoka ngazi za juu za serikali ya Saudi Arabia lakini maafisa wa Saudi Arabia wanaendelea kusema halikuwa agizo kutoka kwa mwana mfalme wa Saudi Arabia.  \n Pompeo hivi sasa yupo Qatari mji mkuu wa Doha kisha ataelekea Jordan, Iran, Misri, Bahrain na Umoja wa Falme za kiarabu wakati wa ziara yake ya wiki moja mashariki ya kati. Anatarajiwa pia kusafiri kwenda Saudi Arabia.. ##
Kenya inaimarisha juhudi za kupambana na uvamizi wa nzige kwa kutoa mafunzo maalum kwa kikosi cha kitaifa cha huduma ya vijana, KNUS. \n\nMafunzo hayo yanatolewa na waatalamu kutoka Morocco waliopelekwa na Shirika la Chakula Duniani, FAO, kuisadia Kenya iliokumbwa zaidi na nzige wa jangwani wanaotishia kuharibu chakula nchini humo. \n Mwakilishi wa FAO nchini Kenya Tobia Takavarasha anasema wameamua kusaidia Kenya kwanza kwa vile ni kitovu cha uvamizi huo wa nzige na ndio eneo kubwa zaidi linaloathirika, mbali na mataifa matano ya Afrika mashariki na pembe ya Afrika yanayoizunguka nchi hiyo. \n Anasema ukikabiliana na hali ya Kenya hapo unapunguza athari katika nchi za jirani. \n Waziri wa Kilimo na Uvuvi Kenya Kello Harsama anasema nzige wanahatarisha mfumo wa chakula wa nchi nyingi za Afrika. \n Harsama anaeleza : "Nzinge zilipoanza kujitokeza mwezi Disemba zilikuwa katika nchi tatu, lakini hivi sasa zimeenea katika nchi 17 na hizo ni robo tatu ya adhi ya nchi za Afrika na hilo ni tishio kubwa katika kuzalisha chakula. \n Mwakilishi wa FAO huko Kenya anasema, kile wanachotarajia kutokana na juhudi hizi ni kuwazuia nzige hao wa jangwani kuanza kuzaana kuingia katika kizazi cha pili na cha tatu kwa sababu hivi sasa wanataga mayai kabla ya kuendelea katika awamu ya pili ya safari yao. \n Imetayarishwa na mwandishi wetu, Washington, DC.. ##
Mahakama Kuu Kanda ya Dar es Salaam, Alhamisi imetengua uamuzi wa Mahakama ya Hakimu Mkazi Kisutu wa kuwafutia dhamana Mwenyekiti wa Chama cha Demokrasia na Maendeleo (Chadema), Freeman Mbowe na Mbunge wa Tarime Mjini wa chama hicho, Ester Matiko. \n\nMahakama hiyo imekubali maombi yao ya dhamana ikiwa ni pamoja na kuripoti mahakamani mara moja kwa mwezi badala ya polisi kila wiki, imeripoti Global Publishers nchini Tanzania. \n “Hii ni rufaa mojawapo ambayo sijawahi kuiona katika kazi yangu ya ujaji. Maofisa wa mahakama kama mahakimu wanapaswa kutumia utashi wao kuamua haki za watu kwa kuzingatia haki maana ni hatari sana kumnyima dhamana mtu bila sababu za msingi,” alisema Jaji Sam Rumanyika. \n “Kuanzia sasa, naagiza Mbowe na Matiko waachiwe huru mara moja na watatakiwa kuripoti mahakamani mara moja kwa mwezi badala ya polisi kila wiki," ameongeza. \n Wakati wa hukumu hiyo iliyotolewa na Jaji Rumanyika, ulinzi mahakamani hapo ulikuwa umeimarishwa kwa askari wengi waliotanda sehemu mbalimbali. \n Jaji Wilbard Mashauri akiwa Hakimu Mkazi Mkuu wa Mahakama ya Kisutu, Novemba 23, 2018, alifuta dhamana ya Mbowe na Matiko kutokana na kukiuka masharti ya dhamana. \n Kufuatia hilo washtakiwa walikata rufaa katika Mahakama Kuu ya Tanzania kupinga uamuzi wa Mahakama ya Kisutu kufuta dhamana yao ambapo rufani yao ilipangwa kusikilizwa na Jaji Rumanyika. \n Hata hivyo, baada ya Mahakama Kuu chini ya Jaji Rumanyika kusikiliza mapingamizi ya pande zote, iliamua kuanza usikilizaji wa rufaa hiyo. \n Upande wa serikali ukiongozwa na Wakili Mkuu wa Serikali, Paul Kadushi, ulidai kuwa wamekata rufaa katika Mahakama ya Rufani kupinga maamuzi yaliyotolewa na Mahakama Kuu. \n Hata hivyo, Machi 1, 2019, Mahakama ya Rufaa chini ya jopo la majaji watatu: Stella Mugasha, Dk Gerald Ndika na Mwanaisha Kwariko, ilitupilia mbali pingamizi hilo la serikali na kuamuru kesi hiyo irudishwe Mahakama Kuu kwa ajili ya kuendelea kusikilizwa. \n Imetayarishwa na Mwandishi wetu, Washington, DC.. ##
Maafisa wa ngazi ya juu wa Ujasusi Washington wanamaliza siku yao ya mwisho ofisini Alhamisi, wakijitayarisha kuondoka kutoka jumuiya ya Idara Kuu ya Ujasusi Marekani na kuikabidhi ofisi hiyo kwa kaimu mkurugenzi, wakati Rais wa Marekani Donald Trump akisimamia kupangua uongozi wake wa Idara ya Ujasusi. \n\nKuachia madaraka kwa Mkurugenzi wa Idara Kuu ya Ujasusi Dan Coats na naibu wake, Sue Gordon, kumekuja wakati mgogoro unaongezeka kati ya China na harakati za waandamanaji Hong Kong na wakati kuna uwezekano wa migogoro mingine kuwa inatokota katika Ghuba ya Uajemi, Rasi ya Korea na kwengineko. \n Trump alitangaza kujiuzulu kwa Coats kupitia ujumbe wa Twitter mwezi Julai na baadae chini ya wiki mbili zilizofuatia katika ujumbe wa tweet alieleza kujiuzulu kwa Naibu Mkurugenzi Mkuu wa Idara Kuu ya Ujasusi ya Taifa Sue Gordon,ambaye alikuwa ndiye anatarajiwa kuwa kaimu mkurugenzi. \n Lakini katika ujumbe uliyokuwa umeambatanishwa na barua ya kujiuzulu, Gordon aliweka wazi kuwa kuacha kwake kazi kulikuwa ni kitendo cha heshima na uzalendo lakini siyo kipaumbele chake.” “Utengeneze timu yako,” alieleza. \n Trump alimchagua Coats, mbunge wa zamani wa chama cha Republikan na aliyewahi wakati mmoja kuwa balozi wa Marekani Ujerumani, kuwa afisa wake wa ujasusi wa ngazi ya juu mara tu baada ya kuchukua madaraka ya urais. \n Coats alipongezwa na wabunge na wastaafu wa jumuiya ya majasusi ya Marekani kwa “kuwakosoa walioko madarakani,” na tathmini yake kwa umma mara kwa mara ilikinzana na matamko ya rais.. ##
Kiongozi Mkuu wa Kanisa Katoliki duniani Papa Francis ameongoza ibada ya Pasaka, Jumapili, iliyohudhuriwa na maelfu ya waumini na watalii, kwenye Kanisa la St Peters Basilica, mjini Vatican. \n\nPapa Francis ameeleza ametuma salamu za rambirambi kwa jamaa na marafiki wa wale waliouawa katika mashambulizi hayo. \n Kanisa Katoliki limeadhimisha Jumapili ya Pasaka wakieleza masikitiko yao kutokana na mashambulizi ya umwagaji damu yaliyofanyika nchini Sri Lanka. \n Papa Francis aliongoza Misa ya wazi katika uwanja wa kanisa la Mtakatifu Petro. \n Katika sikukuu hii ya Pasaka Wakristo wanasherehekea ufufuo wa Yesu Kristo. Baadaye Papa Francis atatoa hotuba kwa watu wote duniani. \n Mwaka huu kumekuwa na matukio yakusikitisha wakati wa msimu wa Pasaka kwanza ni uharibifu wa Kanisa la Paris la Notre Dame lililoungua moto wiki iliyopita na tukio la mauaji huko nchini Sri Lanka, Jumapili. \n Papa Francis katika ujumbe wake kwa ulimwengu Jumamosi aliwatahadharisha wanadamu na kuwahimiza umuhimu wa kuacha vitendo vya kukimbilia utajiri na kujilimbikizia mali ambazo ni vitu vya kupita. \n Imetayarishwa na mwandishi wetu, Washington, DC.. ##
Umati ulikusanyika nje ya makao makuu ya jeshi mjini Khartoum kwa Iftar ya kwanza ya Ramadan huku watu wakieleza dhamira ya kuendelea na maandamano bila kujali hali ya hewa ya joto kali au saumu kuwavunja nguvu \n\nWaandamanaji wa Sudan siku ya Jumatatu walianza siku ya kwanza ya mwezi mtukufu wa Ramadan kwa kuapa kuendelea kushinikiza kampeni yao kwa ajili ya utawala wa kiraia. \n Umati ulikusanyika nje ya makao makuu ya jeshi mjini Khartoum kwa Iftar ya kwanza ya Ramadan huku watu wengi wakieleza wanadhamira ya kuendelea na maandamano bila kujali hali ya hewa ya joto kali au saumu kuwavunja nguvu. \n Wakati huo huo shirika la habari la serikali lilieleza Jumatatu kwamba polisi waligundua na kuchukua mikanda ya milipuko ikiwemo bunduki zikiwa na chombo cha sailensa, vifaa vinavyotumika kutegua milipuko kwa mbali na simu za satelaiti walipovamia nyumba moja katika mji mkuu Khartoum. Haikufahamika kama shehena hiyo ya silaha zilizopatikana zilikuwa na uhusiano kwa njia yeyote na matatizo ya kisiasa ya hivi sasa nchini humo. \n Shirika hilo la habari halikueleza kama kuna mtu yeyote aliyekamatwa au mtu aliyemiliki silaha hizo. Rais aliyetawala kwa miaka 30 nchini humo Omar al Bashir aliondolewa madarakani na jeshi mwezi uliopita kufuatia miezi kadhaa ya maandamano ya kuupinga utawala wake.. ##
Rais wa Marekani Donald Trump amekutana Alhamisi na Rais wa Uswisi Ueli Maurer katika mkutano wa faragha Ikulu ya Marekani, wengi wanaamini mazungumzo hayo yanahusiana na kuongezeka mvutano baina ya Marekani na Iran. \n\nIkulu ya White House katika tamko lake imesema kuwa Trump alitoa shukurani zake kwa serikali ya Uswisi kwa kusimamia suluhu na mawasiliano ya kidiplomasia kwa niaba ya Marekani,” lakini haikutoa maelezo zaidi. \n Iran \n Wakati huohuo, Waziri wa Mambo ya Nje wa Iran Mohammad Javad Zarif amefanya ziara, Japan, ambayo ni mshirika wa Marekani na ameituhumu Marekani kwa kuchochea “mvutano.” \n VOA imeripoti kuwa wabunge wa Marekani Alhamisi walieleza wasiwasi wao juu ya mvutano huo na Tehran. \n Marekani tayari imepeleka manuari katika Ghuba ya Uajemi, na ndege za kivita na vikosi vyake katika nchi zilizoko eneo hilo. Trump ameionya Tehran dhidi ya vitendo vyovyote vya uchokozi. \n Ujumbe wa Marekani kwa Iran \n Msemaji wa White House Sarah Sanders hakutoa maelezo zaidi juu ya mkutano wa Trump na Rais wa Uswisi lakini alisema rais amekuwa na ujumbe uliokuwa wazi kwa Iran. \n “Tutapenda kuona mabadiliko fulani ya tabia yakionekana kutoka kwao. Tutaendelea kuweka shinikizo kubwa kuliko yote na kama alivyosema rais, wakijaribu kufanya uchokozi, hawatapenda kile atachokifanya kujibu hilo,” ameeleza Sanders. \n Kevin McCarthy, Mrepublikan wa ngazi ya juu katika Baraza la Wawakilishi la Marekani, amesema uongozi wa Trump unaushahidi wa vitendo vya uchokozi vinavyofanywa na Iran. \n Shambulizi la meli, mabomba ya mafuta \n “Tunaangalia kile kilichotokea Mashariki ya Kati kwa meli za mafuta za Saudi Arabia. Tunafahamu sasa kwamba kulikuwa na ndege zisizokuwa na rubani zilizoshambulia mabomba ya mafuta. Tunafahamu matamko ya kisiasa yanayotolewa na Iran. Na hivi sasa tunaona uongozi wa Trump inachukua tahadhari kuondosha raia wa Marekani kutoka Iraq, wakiwa hatarini,” amesema kiongozi wa waliowachache (Wareuplikan) katika Baraza la Wawakilishi. \n Wamarekani wengi wanakumbuka matamko ya kisiasa kama haya yaliyopelekea kuanza vita nchini Iraq mwaka 2003. Seneta Bob Menendez, Mdemokrat kutoka New Jersey, ameutuhumu uongozi wa Trump kwa kuhodhi taarifa muhimu. \n Wahoji kama siyo mtego wa vita \n “Hatuhitaji hali mpya ya silaha za maangamivu za Iraq, ambapo tulidanganywa na kuingizwa katika mapigano na Iraq, ikiwa ni moja ya makosa makubwa tuliofanya katika sera yetu ya mambo ya nje. Kwa hiyo hatuwezi kufanya maamuzi ya sera ya usalama ya mambo ya nje na usalama wa taifa bila ya kuwa na taarifa na taarifa za kiintelijensia ambazo zinatufahamisha hatari zilizoko, tathmini ya hatari hizo na tathmini hizo zinanguvu ukweli kwa kiasi gani,” amesema Seneta. \n Spika Pelosi amkumbusha Trump \n Kiongozi wa waliowengi katika Baraza la Wawakilishi Nancy Pelosi alimkumbusha Trump kuwa huko nyuma alipinga vita vilivyopiganiwa Iraq. \n “Moja ya mambo ambayo ninakubaliana na rais ni kuwa sote wawili tunapinga vita iliyopiganiwa Iraq, na ni matumaini yangu kuwa msimamo huohuo utafuatwa na rais wa Marekani, japokuwa baadhi ya wafuasi wake wanamihemuko ya vita,” amesema Spika. \n Waziri wa Mambo ya Nje wa Iran alikuwa Tokyo Alhamisi, ambako ameahidi kuendelea kufanya kazi na Japan katika kuendeleza utulivu katika Ghuba ya Uajemi. Amesema Tehran imetumia “uvumilivu mkubwa” tangu Marekani ilipojiondoa katika mkataba wa nyuklia wa Iran.. ##
Darzeni ya maafisa wa usalama wa China na magari ya jeshi, wanalinda doria karibu na uwanja mkubwa wa michezo, eneo karibu na daraja linalounganisha China bara na Hong Kong. \n\nBaadhi ya wachambuzi wanasema uwepo wa wanajeshi hao ni ishara ya ujumbe kutoka Beijing kwamba ipo tayari kutumia nguvu kuvunja maandamano ya kudai mabadiliko ya demokrasia, Hong Kong. \n Wakaazi wa Hong Kong wamekuwa wakiandamana wakidai kunyimwa uhuru wa kufanya mambo yao na Hong Kong kuingiliwa na China bara katika masuala ya jimbo hilo. \n Rais wa Marekani Donald Trump amesema makubaliano ya biashara kati ya Marekani na China huenda yakachelewa hadi pale hali ya utulivu itakapopatikana Hong Kong. \n Trump alipendekeza kuwa mpatanishi kati ya serikali ya China na waandamanaji, ili kumaliza mgogoro wa Hong Kong. \n Imetayarishwa na mwandishi wetu, Washington, DC.. ##
Shirika la ndege la Ethiopia imesema kuwa ndege yake iliyokuwa inaondoka Addis Ababa, mji mkuu wa nchi hiyo ikiwa na abiria 149 na wafanyakazi wanane imeanguka na juhudi za kuitafuta ndege hiyo zinaendelea. \n\nShirika hilo limeposti ujumbe wa Twitter kuwa ndege hiyo nambari 302 iliruka majira ya saa 8:38 asubuhi kutoka uwanja wa ndege wa kimataifa wa Bole na kupoteza mawasiliano saa 8:44. \n Ujumbe huo umeongeza kuwa juhudi za kuitafuta ndege hiyo na ukoaji zinaendelea na hadi sasa hakuna taarifa yeyote juu ya abiria na wafanyakazi hao waliokuwa ndani ya ndege hiyo. \n Waziri Mkuu Abiy Ahmed amesema katika ujumbe wake wa Twitter : “Ofisi ya Waziri Mkuu, kwa niaba ya serikali na watu wa Ethiopia, wanatoa rambirambi zao kwa familia za watu wote waliopoteza ndugu zao ambao walikuwa katika ndege hiyo ya Ethiopia Airlines 737 iliyokuwa katika safari zake za kawaida kuelekea Nairobi, Kenya Jumapili asubuhi. \n Ujumbe wa Twitter \n   \n Office of the Prime Minister - Ethiopia  ✔ @PMEthiopia  \n The Office of the PM, on behalf of the Government and people of Ethiopia, would like to express it’s deepest condolences to the families of those that have lost their loved ones on Ethiopian Airlines Boeing 737 on regular scheduled flight to Nairobi, Kenya this morning. \n 3,705  \n 3:50 AM - Mar 10, 2019 \n Twitter Ads info and privacy \n 4,933 people are talking about this \n   \n Imetayarishwa na Mwandishi wetu, Washington, DC.. ##
Rais wa Marekani Donald Trump amewasili Japan, Jumamosi, kwa ziara ya kiserikali ya siku nne itakazipa uzito sherehe na michezo, japokuwa afisa wa ngazi ya juu wa White House ameahidi “ kutakuwa na mambo muhimu ya kutangaza.” \n\nZiara itaangaza fursa za kupiga picha kuliko kufanya makubaliano inaweza kuwa ni jambo la kusudi lililoandaliwa na Waziri Mkuu wa Japan Shinzo Abe, ambaye amejenga uhusiano wa karibu na Trump. Wawili hao wamekutana au kuzungumza zaidi ya mara 40, kitu ambacho hakijawahi kutokea kabisa na viongozi wengine,” kwa mujibu wa White House. \n Profesa katika Chuo Kikuu cha Keio Tomohiko Taniguchi, mwandishi mkuu wa hotuba za waziri mkuu zinazohusu sera za kigeni, anafikiria kuwa mbali na upande wa tafrija wa ziara hiyo, kutakuwa na mambo machache muhimu yatakayo jitokeza. \n Lakini Taniguchi anaeleza kuwa Abe ni kiongozi pekee wa kigeni ambaye “Trump anaweza kutumia masaa kadhaa wa kadhaa bila ya kuandaa nukta za mazungumzo yake, na hicho kinafanya kuwepo mkakati wenye thamani kwa diplomasia ya Japan. \n Alipoulizwa na VOA iwapo ziara hiyo itakuwa na tija ya kuwepo matokeo ya ushirikiano wa kibiashara na ulinzi, afisa wa ngazi ya juu wa Marekani akieleza juu ya ratiba ya Trump na Abe ya Jumatatu juu ya kufanyika kwa mkutano na waandishi wa habari, “ watakuwa na matangazo yenye kuvutia sana juu ya kiwango cha mahusiano yao.”. ##
Timu ya kampeni ya rais wa Marekani Donald Trump Jumapili ilipuuza madai kuwa watu hawakujitokeza kwa wingi kwenye mkutano wa kisiasa uliofanyikia Jumamosi usiku kwenye ukumbi wa BOK mjini Tulsa, Oklahoma, “kutokana na tishio la maambukizi ya virusi vya corona au uwezekano wa kutokea kwa maandamano.” \n\nUkumbi huo wenye uwezo wa kuketi watu 19,000 ulionekana kuwa na takriban nusu ya idadi hiyo licha ya timu hiyo kudai kuwa zaidi ya watu milioni moja walikuwa wamejiandikisha kuhudhuria.  \n Timu ya Trump imedai kuwa takriban watu 12,000 walihudhuria kulingana na takwimu kutoka kwenye vifaa vya kiusalama vinavyokagua watu kwenye viingilio.  \n Wakati akitoa hotuba yake, Trump alishambulia mpinzani wake kutoka chama cha Demokratik Joe Biden akimtaja kuwa mwenye msimamo mkali wa mrengo wa kushoto huku akilaumu China kwa kuleta maambukizi ya virusi vya covid 19 nchini Marekani.  \n Meneja wa kampeni ya Trump Brad Parscale amesema huenda baadhi ya watu waliogopa kuhudhuria kutokana na kuwepo kwa “habari za uongo kwamba wangepata maambukizi ya covid19 au kujeruhiwa kwenye maandamano.” \n -Imetayarishwa na Harrison Kamau, VOA, Washington DC.. ##
Uganda imeawaachilia huru wafungwa tisa raia wa Rwanda ambao walikuwa wanazuiliwa nchini humo kwa mashtaka ya kufanya ujasusi kwa niaba ya serikali ya Rwanda na kumiliki silaha kinyume cha sheria. \n\nSerikali ya Uganda inasema hatua hiyo imechukuliwa ili kurejesha uhusiano mwema na Rwanda, huku juhudi za kidiplomasia zikiendelea kati ya nchi hizo mbili jirani. \n Katika hafla ya kuwapokea raia hao tisa kwa balozi wa Rwanda nchini Uganda Frank Mugambage, Waziri wa Mambo ya Nje wa Uganda Sam Kutesa amesema kuachiliwa kwa raia hao tisa, sio kwa sababu hawana makosa na kufutilia mbali madai kwamba walikamatwa kiholela inavyodai serikali ya Rwanda. \n Kutesa amesisitiza kwamba raia hao wanaweza kukamatwa tena endapo maafisa wa Uganda watahisi wanastahili kuwajibishwa. \n Hatua hii ni ishara ya nia njema ya kutaka uhusiano mwema kati ya nchi hizi mbili. Tuna matumaini kwamba Rwanda itafuata njia hii katika kurejesha uhusiano mwema jinsi ilivyokuwa awali, amesema Kutesa. \n Miongoni wa walioachiliwa huru na mahakama ya kijeshi ya Makindye, jijini Kampala, ni pamoja na Sagenti Rene Rutagungira, ambaye amekuwa akitajwa sana katika mgogoro wa Rwanda na Uganda, aliyekamatwa kwa madai ya kumkamata na kumrejesha Rwanda aliyekuwa mmoja wa walinzi wa rais Paul Kagame Lt Joel Mutabazi. \n Wengine ni Bahati Mugenga, Emma Rwamuco, Augustine Rutisiri, Etiene Nsanzabahizi, Charles Byaruhanga na Claude Iyakaleme. \n Walikuwa wakikabiliwa na mshtaka ya kuifanyia ujasusi Rwanda, kumiliki silaha kinyume cha sheria, na kupanga njama za kuipindua serikali ya rais Yoweri Museveni. Serikali ya Rwanda inasema bado kuna idadi kubwa ya raia wake wanaozuiliwa Uganda. \n Imetayarishwa na Mwandishi wetu Kennes Bwire, Washington, DC.. ##
Mwenyekiti wa Chama cha Demokrasia na Maendeleo (Chadema), Freeman Mbowe katika ujumbe wake kwa taifa wakati wa sherehe za maadhimisho ya miaka 58 ya uhuru wa Tanganyika (Tanzania Bara) ameeleza ulazima wa kuwepo maridhiano, upendo na mshikamano katika taifa la Tanzania.  \n\n”Rais una nafasi ya kipekee kuweka historia ya maridhiano katika taifa letu kwani kuna wengine wanalalamika wanaumia. Rais tumia nafasi hii ukaliweke taifa katika hali ya utengamano,” amesema Mbowe. \n “Nimekuja kushiriki sherehe za miaka 58 ya Uhuru kama uthibitisho wa ulazima wa kuwepo maridhiano, upendo, mshikamano katika taifa letu. Namuomba Mungu siku ya leo ikafungue milango tuweze kuishi kama taifa linalopendana, tuvumiliane, tukosoane, turuhusu demokrasia. \n Ametoa ujumbe huo leo Desemba 9, 2019 katika sherehe hizo zilizofanyika kitaifa katika Uwanja wa CCM Kirumba jijini Mwanza.  \n Mbowe ameshiriki katika maadhimisho hayo huku akiwa na kesi ya uchochezi mahakamani kwa zaidi ya mwaka sasa, sambamba na viongozi wenzake nane, lakini pia kukiwa na zuio la kutofanya mikutano ya hadhara. \n Pia, kumekuwa na malalamiko ya vyama vya upinzani kuhusu kubinywa kwa demokrasia nchini, hivyo ujumbe wa Mbowe unamuomba Rais Magufuli kujenga maridhiano kati ya serikali ya Chama Cha Mapinduzi (CCM) na wapinzani. \n Mbali na Mbowe, viongozi wengine wa Chadema waliohudhuria sherehe hizo ni Mwenyekiti wa chama hicho Kanda ya Kati, Lazaro Nyalandu; Naibu Katibu Mkuu wa Chadema Bara na Mbunge wa Kibamba, John Mnyika; na Mwenyekiti wa Chadema Kanda ya Kaskazini, Godbless Lema; Mbunge wa Tarime Vijijini, John Heche na wengine. \n Imetayarishwa na mwandishi wa VOA, Washington DC.. ##
Balozi wa Uingereza nchini Marekani Kim Darroch ametangaza kujiuzulu Jumatano, akisema ni vigumu kwake kuendelea kutumikia katika wadhifa wake kufuatia kuvuja kwa taarifa za kidiplomasia zilizokuwa na ukosoaji wake dhidi ya Rais wa Marekani Donald Trump. \n\nKatika barua ya kujiuzuli kwake Jumatano, Darroch amesema ingawaje wadhifa wake huo ulikuwa umalizike mwisho wa mwaka 2019, anaamini “hali ilivyokuwa hivi sasa mwelekeo wa uwajibikaji ni kuruhusu kuteuliwa balozi mpya.” \n Alikuwa mwanadiplomasia wa ngazi ya juu wa Uingereza tangu mwaka 2016. \n Darroch katika kumkosoa Trump ilikuwa pamoja na kumuelezea kiongozi huyo wa Marekani kama ni mtu "asiyemudu madaraka yake", "asiyejiamini" na "asiyekuwa na uwezo wa uongozi" na serikali yake “kwa njia ya kipekee haifanyi kazi.” \n Taarifa hizo zilizovujishwa zilikuwa zinapelekwa kwa maafisa wa ngazi ya juu wa Uingereza. Wachunguzi wanaamini kuwa aliyevujisha habari hizo atapatikana na atakuwa ni kati ya wanasiasa wa Uingereza na siyo serikali ya kigeni. \n Akizungumza katika Bunge la Uingereza Jumatano, Waziri Mkuu wa Uingereza Theresa May amethibitisha kujiuzulu kwa Darroch. \n Trump alijibu kuvuja kwa taarifa hizo katika akaunti yake ya Twitter kwa kumuita Darroch “mtu mpuuzi sana” na “mpumbavu mwenye kiburi,” na kusema “hatafanya kazi tena” naye.. ##
China imechukuwa dakika tatu za kukaa kimya Jumamosi asubuhi,huku bendera zikipeperushwa nusu mlingoti, kwa taifa zima kuwaenzi na kuwakumbuka wahanga wa virusi vya COVID-19 na wafanyakazi wa mstari wa mbele wa afya waliokufa katika vita ya nchi hiyo ya Asia katika kupambana na ugonjwa huo kuwaokoa wagonjwa. \n\nRais Xi Jinping alikuwepo katika kumbukumbu hiyo ya kitaifa mjini Beijing pamoja na viongozi wengine wa China mbele ya bendera ya taifa, vyombo vya habari vya serikali vimeripoti. \n Virusi vya corona mara ya kwanza viliibuka mwisho wa mwaka 2019 huko China katika jimbo la Hubei, na kuua watu zaidi ya 3,300. \n Kumekuwapo na malumbano iwapo China imekuwa wazi kutoa takwimu za afya juu ya virusi hivyo na tarehe ambayo virusi hivyo viliibuka. \n Wakati China ikionekana kuwa inarejea katika hali ya kawaida baada ya kuwepo athari za virusi hivyo, maradhi hayo ya kuambukiza yameenea ulimwenguni, huku kukiwa na hali ya kukata tamaa na vifo. \n Idadi ya maambukizi inaendelea kuongezeka wakati zaidi ya maambukizi milioni 1 yakithibitishwa ulimwenguni na takriban vifo 60,000. Wataalam wa afya na serikali zinaendelea kuhangaika katika vita hivyo dhidi ya maradhi hayo. \n Marekani hivi sasa ndio penye maambukizi mengi ya virusi hivyo na watu walioambukizwa ni zaidi ya 278,000, lakini serikali yake bado haijakubali kuchukua hatua za pamoja kupambana na ugonjwa huo. Badala yake Rais Donald Trump ameyaambia majimbo wajitegemee kupambana na hali hii ambayo wakati huduma za afya zimeelemewa kutokana na janga hili. \n Kituo cha Kudhibiti na Kuzuia maambukizi CDC kimependekeza kuwa watu wavae maski kwenye mdomo na puani hata zisizokuwa za tiba kuzuia kuenea kwa virusi vya corona, wiki kadhaa baada ya kuuhakikishia umma kuwa maski hazikuwa lazima. Hata hivyo Trump amesema yeye hatovaa. \n Trump amesema haisawiri kwake kukaa katika ofisi yake ya Ikulu akiwa amevaa maski usoni. “Nivae maski usoni wakati nina wasalimia marais, mawaziri wakuu, madikteta, wafalme na malikia – sioni hilo kufanyika.” \n Shirika la habari la Associated Press limeripoti kuwa baadhi ya mahitaji ya vifaa vya afya yaliyopelekwa na serikali kuu katika baadhi ya majimbo hayawezi kutumika kwa sababu kadhaa, ikiwemo maski zilizo haribika na mashine za kusaidia kupumua ambavyo havifanyi kazi. \n Marekani na nchi nyingine wamegeukia masoko huria kuagiza vifaa vya afya na madawa kwa ajili ya wagonjwa na vifaa vya kujilinda wafanyakazi wa afya kutokana na maambukizi, wakishindana katika manunuzi kati yao na kusababisha bei kupanda juu zaidi. \n Mwanasiasa wa Ufaransa ameiambia shirika la habari la AP kuwa ushindani wa manunuzi ya mahitaji ya afya umekuwa ni “hazina inayotafutwa ulimenguni kote.” \n Mashirika ya kijamii yametahadharisha hali ya kusimama kwa shughuli takriban ulimwenguni kote iliyoletwa na virusi vya corona kuzuia maambukizi, kuna mambo mengine yakijamii yamejitokeza ikiwa ni pamoja na matukio ya unyanyasaji wa wanawake majumbani wakiwa na wale wenye kuwanyanyasa. \n Pia mifumo ya masomo imehamia katika mitandao ya jamii lakini siyo wanafunzi wote wanayo teknolojia inayohitajika kushiriki, ikidhihirisha na jamii zilivyokuwa zimegawanywa kutokana na uwezo wao wa maisha. \n Wachambuzi wanasema kiwango cha watu kujiua kinaweza kuongezeka kutokana na watu kujitenga na kukosa kazi na fedha kuliko sababishwa na vita dhidi ya virusi vya corona.. ##
Mwanzilishi wa taifa la Zimbabwe Robert Mugabe atazikwa katika makaburi ya kitaifa mjini Harare Jumapili hii. Hayo ni kwa mujibu wa msemaji wa familia aliyezungumza Ijumaa huku maelezo yake yakitofautiana na yale  yaliotolewa siku moja kabla. \n\nWafuasi wa Mugabe walipanga foleni kuutazama mwili wake Alhamisi katika uwanja wa mpira wa Rufaro mjini Harare. \n Mke wa Mugabe, Grace, pamoja na wanafamilia wengine waliongoza waombolezaji kuuaga mwili. \n Tangu alipofariki mwishoni mwa wiki jana, mvutano uliibuka kati ya familia na serikali kuhusu ni wapi ambapo angezikwa. \n Ingawa Rais Emmerson Mnangagwa alimtaja Mugabe kama baba wa taifa, baadhi ya wanafamilia walihoji ni kwa nini serikali ilitaka azikwe kwenye eneo la kuwazika mashujaa wa kitaifa, na ili hali "viongozi hao hao walimdhririsha kwa kumuondoa mamlakani kwa kutumia jeshi." \n Familia ilikuwa ikishikilia kwamba ingependa azikwe kijijini kwake na wala siyo mjini Harare. \n Maelfu ya waombolezaji wakivalia fulana za ZANU PF walikusanyikla katika uwanja huo kutoa heshima zao katika sehemu ambapo Mugabe aliapa kwa mara ya kwanza alipochukua madaraka mwaka 1980. \n Mugabe alisimamia uchumi wa taifa hilo lililogubikwa na mfumuko wa bei, madai ya rushwa na upinzani kutoka chama kikubwa cha saisa cha MDC. \n Licha ya hayo wazimbabwe wengi bado wanamkumbuka kiongozi huyo wa zamani kama mkombozi wao kutoka kwa utawala wa wazungu wachache waliokuwa wameshikilia ardhi na uwezo wa kupata elimu.. ##
Robert Smith ni m-Marekani mweusi wa kwanza kutia saini mkataba ujulikanao The Giving Pledge kampeni iliyoanzishwa na Bill ma Melinda Gates pamoja na Warren Buffet ambayo inawahamasisha matajiri duniani kutoa sehemu kubwa ya utajiri wao kwa ajili ya kazi za ufadhili wa mambo mbali mbali \n\nTakribani wahitimu 400 wa chuo cha Morehouse cha wavulana pekee kilichopo mji wa Atlanta kwenye jimbo la Georgia nchini Marekani walipata zawadi ya kushtukiza kutoka kwa bilionea mwekezaji wa teknolojia Robert Smith kwamba atawalipia wanafunzi hao wa darasa la mwaka 2019 madeni ya shule yaliobaki. \n Smith ambaye alikuwa mzungumzaji mkuu kwenye sherehe za chuo hicho binafsi cha watu weusi Marekani ni mwanzilishi na mkurugenzi mtendaji wa Vista Equity Partners kampuni binafsi inayowekeza katika vifaa vya kompyuta, takwimu na makampuni yanayohusika na teknolojia.  \n Bilionea huyo alishatangaza zawadi ya dola milioni 1.5 kwa shule hiyo ya Morehouse kabla ya sherehe za wahitimu kuanza. Ahadi ya Jumapili kuwafutia madeni wanafunzi wa darasa la mwaka 2019 inakadiriwa kugharimu kiasi cha dola milioni 40. Katika kuongezea utoaji wa zawadi hiyo Smith alisema anatarajia washiriki hao watasonga mbele na mipango mizuri ya maisha yao ya baadae. \n Rais wa chuo cha Morehouse, David A. Thomas alisema kuwa wanafunzi wengi wana nia ya kusomea ualimu lakini jambo la kumaliza shule huku wakiwa na mzigo mkubwa wa deni unafanya ndoto zao kutotimia. Hii ilikuwa ni zawadi ya kutoa hamasa kwa vijana hao wa kiume ambayo imefungua njia kwenye maisha yao.. ##
Shambulizi hilo limetokea siku mbili baada ya wanajeshi wa kikosi maalumu cha Ufaransa kuwaokoa mateka wanne raia wa kigeni huko kaskazini ya nchi katika shambulizi la usiku kucha ambalo lilisababisha vifo vya wanajeshi wawili. \n\nWatu wenye silaha wamemuua padri mmoja na waumini watano wakati wa sala ya Jumapili katika shambulizi kwenye kanisa katoliki kwenye mji wa Dablo, kaskazini mwa Burkina Faso. \n Vyanzo vya usalama na ofisa kwenye mji huo walieleza kwamba washambuliaji waliwasha moto jengo la kanisa hilo pamoja na majengo mengine jirani na hapo ikiwemo kituo cha huduma za afya. \n Meya wa mji wa Dablo, Ousmane Zongo aliliambia shirika la habari la AFP kwamba kundi la washambuliaji 20 hadi 30 waliwashambulia waumini na kuzusha hali ya taharuki katika mji huo. \n Wanajeshi zaidi kutoka Barsalogho kiasi cha kilomita 45 kusini ya Dablo walipelekwa na kuanza msako mara moja. Hili ni shambulizi la tatu katika muda wa wiki chache zilizopita dhidi ya makanisa. \n Shambulizi hilo limetokea siku mbili baada ya wanajeshi wa kikosi maalumu cha Ufaransa kuwaokoa mateka wane raia wa kigeni huko kaskazini ya nchi katika shambulizi la usiku kucha ambalo lilisababisha vifo vya wanajeshi wawili. \n ​Katibu mkuu wa Umoja wa Mataifa Antonio Guterres alilaani shambulizi hilo la Jumapili na alitoa salam za rambi rambi huku akikumbushia kuheshimu sehemu zote za kuabudu, kupitia taarifa iliyotolewa na msemaji wake. Guterres aliwasihi raia wote wa Burkina Faso kusimama imara na kusaidiana kila mmoja katika kipindi hiki kigumu katika juhudi za kusitisha ghasia zaidi.. ##
Wakazi wa Nairobi waamka asubuhi ya Jumatano wakiambiwa kwamba kungali na watu walokwama ndani ya majengo ya hoteli ya kifahari na afisi mbali mbali, saa 16 baada ya kushambuliwa na washambulizi wanaodhaniwa ni wa kundi la al-Shabab. \n Kundi hilo la wapiganaji wa kisomali wa itikadi kali limedai kuhusika na shambulio hilo lililotokea Jumanne mchana na kusababisha vifo vya watu 15 na idadi ya wajeruhi wasojulikana. \n Milio ya bundukina milipuko iliendelea kusikika alfajiri saa 12 baada ya shambulizi kutokea katika mtaa wa kifahari wa Riverside Drive, na hivyo kutofautiana na maelezo ya polisi wa Kenya kwamba wamedhibiti hali ya mambo huko.  \n Karibu watu 150 waliokolewa kiasi ya saa tisa asubuhi na kukiwa na ripoti ya mamia wengine wangali wamejificha sehemu mbali mbali ya majengo hayo. \n No media source currently available. ##
Waandamanaji wanaotetea demokrasia nchini Hong Kong wamekabiliana na Polisi, Jumanne usiku, baada ya wenzao 44 kukamatwa na kufunguliwa mashtaka ya kuzua ghasia. \n\nHii ni mara ya kwanza mshtaka kama hayo kufunguliwa tangu maandamano yalipoanza mwezi Juni. \n Polisi wametumia gesi ya kutoa machozi kuzuia vurugu na kuwatawanya waandamanaji waliojitokeza nje ya kituo cha polisi katika wilaya ya Kwai Chung. \n Waandamanaji walijibu kwa kuwarushia polisi chupa za plastiki na miavuli. \n Mapema Jumanne, waandamanaji walisababisha huduma za usafiri wa treni ya chini ya ardhi na kuwazuia wasafiri kutoka kwenye treni. \n Usafiri wa treni ulicheleweshwa na hata kusitishwa kabisa katika baadhi ya vituo. \n Imetayarishwa na mwandishi wetu, Washington, DC.. ##
Mzozo unaofukuta juu ya maoni ya Rais wa Marekani Donald Trump juu ya “tafiti dhidi ya hasimu wake”- kwamba yuko tayari kupokea msaada wa kisiasa kutoka serikali ya kigeni -limeibua swali hili : \n\nJe, tafiti dhid ya upinzani ni “kitu chenye umuhimu” na kwamba raia wa kigeni hawanaruhusa kutoa msaada kwa kampeni za kisiasa za Marekani? \n Mahojiano na Kituo cha ABC \n Katika mahojiano na Kituo cha televisheni cha ABC Jumatano, Trump atatafakari iwapo achukuwe taarifa iliyoandaliwa raia wa kigeni ambayo huenda ikamsaidia katika kinyang’anyiro cha uchaguzi wa 2020 atapogombea tena. \n “Hakuna kosa lolote kusikiliza taarifa hiyo,” Trump alisema. “Ikiwa mtu amekufikia kutoka nchi nyingine – Norway – ‘Tunataarifa juu ya hasimu wako wa kisiasa.’ Oh. Nafikiria nitataka kusikia taarifa hiyo.” \n Tume ya Uchaguzi yatoa tamko \n Lakini taharuki iliyosababishwa na maneno yake Trump ilikuwa inatosha kumsukuma Ellen Weintraub, mwenyekiti wa Tume ya Uchaguzi ya Serikali Kuu, kutoa tamko akisisitiza katazo lilioko la muda mrefu Marekani linalopiga marufuku mtu yeyote kupokea msaada wa kigeni katika uchaguzi wa Marekani. \n “Nataka niweke wazi kwa asilimia 100 kwa umma wa Marekani na mtu yeyote anaingia katika kinyang’anyiro cha uchaguzi wa ofisi ya umma : Ni kinyume cha sheria kwa mtu yeyote kuomba, kukubali au kupokea kitu chochote cha thamani kutoka kwa raia wa kigeni kinachofungamana na uchaguzi wa Marekani,” Weintraub, ambaye aliteuliwa na Rais mstaafu George W. Bush aliandika. \n Sheria ya uchaguzi \n Sheria ya uchaguzi ya Marekani inapiga marufuku raia wa kigeni kutoa – na kampeni za Marekani kuomba au kupokea – “mchango wowote au msaada wa fedha au kitu chochote cha thamani. \n Sheria hiyo haisemi nini kinachofanya kiwe “kitu cha thamani.” Lakini, kanuni za FEC zinatambua “kila kinachochangiwa” iwe nafasi ya ofisi, zana na huduma za matangazo “kuwa ni vitu vya thamani.”. ##
Mahakama ya Rufaa imeagiza Ijumaa jalada la kesi lirejeshwe Mahakama Kuu nchini Tanzania, kwa ajili ya kuendelea kusikiliza maombi ya washtakiwa ya kutenguliwa kwa dhamana yao. \n\nMahakama hiyo imetupilia mbali rufaa iliyofunguliwa na Mkurugenzi wa Mashitaka nchini iliyokuwa inapinga Mwenyekiti wa Chama cha Demokrasia na Maendeleo (Chadema), Freeman Mbowe na Mbunge wa Tarime Mjini, Ester Matiko kupatiwa dhamana. \n Jopo la majaji limesema rufaa ya DPP haina nguvu ya hoja na kwamba Jaji Sam Rumanyika alikuwa sahihi kukubali kusikiliza rufani ya kupinga kutenguliwa dhamana ya washtakiwa hao. \n Akisoma hukumu hiyo, Naibu Msajili wa Mahakama ya Rufaa, Sylvester Kainda alisema kuwa rufaa ya DPP haikidhi matakwa ya Mahakama ya Rufaa kwa sababu haikuwa sahihi kuweka pingamizi huku ikijua Mahakama Kuu tayari ilikuwa imepewa mamlaka. \n ''Haikuwa sahihi kwa DPP kuleta pingamizi wakati wanajua mamlaka ambayo Mahakama Kuu imepewa na hiki sio kitendo kizuri hivyo, rufaa hii haina msingi na jalada liendelee na usikilizwaji wake Mahakama Kuu,'' alieleza Kainda. \n Alisema ni kweli rufaa iliyokatwa na Mbowe na Matiko, ilikuwa chini ya hati ya dharura na kwamba kumbukumbu za mwenendo wa shauri hilo kutoka mahakama ya chini (Kisutu) hazikuwa zimeambatanishwa. \n Mbowe na Matiko walifutiwa dhamana na aliyekuwa Hakimu Mkazi Mkuu, Wilbard Mashauri Novemba 23, mwaka 2018 baada ya kushindwa kufika mahakamani kwa ajili ya kesi ya jinai inayowakabili mahakamani hapo pamoja na viongozi wengine saba wa chama hicho. \n Uamuzi huo ulitolewa na jopo la Majaji watatu likiongozwa na Jaji Stella Mgasha, Mwanaisha Kwariko na Gerald Ndika baada ya kusikiliza hoja za pande zote mbili zilizofikishwa Februari 18, 2018. \n Upande wa mashtaka uliwakilishwa na Mawakili wa Serikali Wakuu, Faraja Nchimbi, Paul Kadushi na Mawakili wa Serikali, Samon, Salum Msemo walipinga rufaa hiyo ikiwemo Jaji kukosea kupanga kusikilizwa kwa rufaa kinyume na kifungu cha 362 (1) cha Sheria ya Mwenendo wa Makosa ya Jinai (CPA). \n Imetayarishwa na Mwandishi wetu, Washington, DC.. ##
Mpango wa mradi wa ujenzi wa bandari nchini Tanzania unaoungwa mkono na China utakaogharimu dola za Marekani bilioni 10 umegonga ukuta, wakati pande zote mbili zikihitalafiana juu ya masharti ya uwekezaji huo wa miundombinu, afisa wa ngazi ya juu wa bandari, Tanzania, amesema Jumatano. \n\nMwaka 2013, Tanzania ilisaini muundo wa mkataba na kampuni ya China Merchant Holdings International, mwendeshaji mkubwa kuliko wote wa bandari ya China, kujenga bandari na zoni maalum ya kibiashara ambayo inalengo la kuibadilisha nchi hiyo ya Afrika Mashariki kuwa ni kituo cha biashara cha kieneo na usafirishaji. \n “Masharti waliotupa hayana tija ya kibiashara. Tukasema hapana, tutafute njia ya kufikia makubaliano,” Deusdedit Kakoko, Mkurugenzi Mkuu wa Shirika la Bandari Tanzania linaloendeshwa na serikali ameiambia Shirika la habari la Uingereza Reuters. \n “Hiyo ingekuwa hasara… hawatakiwi kutufanya sisi kama watoto wa shule na kujifanya wao ni waalimu.” \n Serikali ya Tanzania imewaandikia rasmi waendeshaji wa bandari ya China juu ya kupinga masharti hayo, Kakoko amesema. “Tunasubiri waanze mazungumzo mapya. Wakati wakiwa tayari, sisi tutaanza mazungumzo.” \n Reuters iliwasiliana na makao makuu ya Kampuni ya kimataifa ya Merchant Holdings International, Hong Kong na ofisi ya kampuni hiyo iliyoko Tanzania kupata maoni yao lakini hawakuweza kupata jibu mara moja. \n Wizara ya Mambo ya Nje ya China haikutoa jawabu la papohapo walipotakiwa kutoa maoni yao. \n Tangu kuchaguliwa kuwa rais wa Tanzania mwaka 2015, serikali ya Rais John Magufuli imeagiza mazungumzo juu ya miradi yote mikubwa ya wawekezaji wa kigeni yafanyike upya ikiwemo uchimbaji madini, gesi asilia, mawasiliano na miundombinu, ikiwa ni sehemu ya msukumo mpya wa kulinda rasilmali za kitaifa. \n Mradi wa bandari ya Bagamoyo ulisainiwa mwaka 2013 na serikali ya awamu ya nne ya Rais Jakaya Kikwete, wakati wa ziara aliyofanya Rais wa China Xi Jinping nchini humo. \n Mradi huo pia umefadhiliwa na Mfuko Mkuu wa Akiba wa Serikali ya Oman. Wabunge walitaka maelezo kutoka serikalini wiki iliyopita juu ya sababu za kuchelewa kutekelezwa kwa mradi huo. \n Sherehe kubwa za kupokea mradi huo zilifanyika mwisho wa mwaka 2015 lakini ujenzi wa mradi huo bado haujaanza. \n Ujenzi wa bandari hiyo Bagamoyo, wenye eneo la kilomita 75 (maili 47) kaskazini mwa Dar es Salaam ungeipa hadhi zaidi bandari ya Tanzania kwa kuipiku bandari ya Kenya iliyoko Mombasa, mlango wa biashara wa Afrika Mashariki, kilomita 300 (maili 180) kaskazini. Bandari ya Bagamoyo itakuwa na eneo la viwanda na reli na barabara zinazounganisha eneo lililokuwa na matumaini ya kuchimba mafuta na kugundua gesi. \n Mradi huo unakusudia kupunguza msongamano bandarini katika makao makuu ya kibiashara Dar es Salaam na kubadilisha eneo lililokuwa limetelekezwa kuwa ni kiungo cha biashara na viwanda. \n Hata hivyo kuna matatizo ya kiutendaji, na la chini kabisa ni kuwa bandari ya Bagamoyo, kinyume cha ile ya Dar es Salaam, inawezekana ikahitaji zaidi uchimbaji wa kina kikubwa zaidi na zoezi hilo kufanyika mara kwa mara.. ##
Rais Donald Trump anakabiliwa na mchakato ambao unaweza kumalizika na uamuzi wa kumuondoa katika wadhifa wake wa urais wa Marekani. \n\nHivi sasa Baraza la Wawakilishi linakuwa kama jopo la ushauri la mahakama ambalo litaangalia kwa undani iwapo Rais Trump anamakosa ya kujibu. \n Hata hivyo mchakato huu ni wa kisiasa siyo mchakato wa kesi ya jinai. \n Mahojiano yanayoanza Jumapili katika Baraza la Wawakilishi ni sehemu ya awali ya kile kilichoainishwa katika Katiba ya Marekani. \n Katika hatua hii ya kufunguliwa kesi Baraza la Wawakilishi linajukumu la kukusanya ushahidi ambao watautumia kufungua kesi dhidi ya Rais Donald Trump. \n Matokeo ya utaratibu huo yatapelekea hatua ya baraza zima la wawakilishi kupiga kura ya kumfungulia mashitaka ya kumwondoa rais madarakani ama la. \n Iwapo atafunguliwa mashtaka kesi itasikilizwa katika Baraza la Seneti, ikiendeshwa na Jaji Mkuu. \n Baraza la Wawakilishi la Marekani tayari lilikwisha pitisha azimio la kuruhusu rasmi uchunguzi dhidi ya Rais Donald Trump na umekamilika. \n Azimio hilo liliwezesha baraza hilo kufanya mahojiano katika vikao na watu mbalimbali ambavyo vitaweza kuonekana na kusikika mubashara na wananchi kupitia vyombo vya habari. \n Mashahidi tayari waliitwa mbele ya kamati ya baraza hilo kutoa maelezo juu ya madai mbalimbali yaliyotolewa dhidi ya Rais Trump. \n Hata hivyo Rais amesisitiza kuwa hajafanya makosa yoyote wakati alipozungumza na kiongozi huyo. \n Bunge pamoja na mambo mengine imechunguza iwapo kulikuwa na masharti yoyote ambayo Rais aliipa Ukraine, iwapo wanataka msaada wa Marekani uwafikie. \n Hatua hiyo ilifungua hatua nyingine mpya ya kufanya vikao vya wazi ambapo watu kadha wataitwa mbele ya kamati ya sheria na rais kupata fursa ya kuwa na wakili wa kumtetea mbele ya kamati hiyo. Wajumbe warepublican katika kamati hiyo pia nao watapata fursa ya kuita mashahidi wao wenyewe.. ##
Wajukuu na daktari wa muda mrefu, David Silverstein wa Rais wa zamani Daniel Moi wametoa rambirambi zao kwa kumsifia marehemu katika ibada ya kumuaga Jumatano katika viwanja vya Kabarak, Kaunti ya Nakuru. \n\nWajukuu zake walimwagia sifa kemkem kiongozi huyo wa zamani wa Kenya, aliyefariki Jumanne ya Februari 4, 2020 akiwa na umri wa miaka 95 wakisema kuwa alikuwa mchapa kazi na mkweli. \n Wajukuu zake wa kike walisema alikuwa anawaambia siku zote wamweke Mungu mbele kuliko kitu chochote na wala wasichukulie vitu juu juu. \n “Msiwategemee binadamu kwani siku zote watakuangusha, siku zote imani yako iweke kwa Mungu,” mmoja wa wajukuu zake wa kike, Laila Cherobon amesema. \n Clint Kiprono Moi, mjukuu wake wa kiume, alisema alikuwa na hisia mchanganyiko kufuatia kifo cha Moi. \n Kwa upendo anakumbuka kuwa alipokuwa mdogo zaidi, jina lake la ukoo lilikuwa linafanana na la rais, wakati watu walikuwa mara kwa mara wanauliza : “Moi wa Uganda ni nani.?” \n Daktari David Silverstein, ambaye alikuwa daktari wake binafsi Moi, anaeleza kuwa kulikuwa na mahusiano makubwa zaidi kuliko yale ya daktari na mgonjwa wake, wakati akikumbuka mambo mengi yaliyo katika kumbukumbu yake waliokuwa wakijadili. \n Anasema walikutana mwaka 1970 na kubakia kuwa marafiki hadi mwisho wa uhai wake. \n “Moi alishiriki katika matukio muhimu ya maisha yangu… sikukuu ya kuzaliwa ya mtoto wangu na ndoa ya Channa,” aliwaambia waliohudhuria katika ibada hiyo kwenye viwanja vya Kabarak. \n Aligusia kuwa mbali na kuwa Moi alipenda nyama, pia alipenda kunywa mvinyo pamoja naye na aliyekuwa Mwanasheria Mkuu Charles Njonjo, ambaye alisheherekea sikukuu yake ya kuzaliwa mwezi uliopita alipofikisha miaka 100.. ##
Rais wa Rwanda Paul Kagame, alisema Jumatano kwamba serikali yake itafungua mpaka na Uganda wakati itajihisi kufanya hivyo akisisitiza kwamba hakuna mtu wala nchi yoyote itamshurutisha kufanya hivyo.  \n\nAkihutubia mabalozi katika mkutano wa kila mwaka na waakilishi wa nchi za nje pamoja na mashirika ya kimataifa katika ikulu ya raia mjini Kigali, Kagame alizungumzia swala la Uganda na Rwanda, akigusia kwamba maafisa wake wanajitayarisha kwa mkutano wa Angola kuzungumzia uhusiano kati ya nchi hizo mbili. \n Hata hivyo, rais huyo alisisitiza kwamba hakuna litakalobadilika iwapo matakwa ya Rwanda hayatazingatiwa.  \n Kwa mujibu wa taarifa kutoka ikulu ya rais mjini Kigali, iliyowekwa kwenye ukurasa wa twitter wa serikali ya Rwanda, rais Kagame amesema mgogoro wa kidiplomasia kati ya nchi hizo mbili, ni jirani wake Uganda akielezea kwamba tatizo lililopo ni kubwa kuliko kufungwa kwa mpaka kama inavyoripotiwa.  \n “Hata iwapo tunafungua mpaka wa Rwanda na Uganda, swala kuu ni kukamatwa na kuzuiliwa kwa raia wetu nchini Uganda”, amesema rais Kagame.  \n Mwezi Desemba mwaka uliopita 2019, Uganda iliachilia huru raia kadhaa wa Rwanda, waliokuwa wanazuiliwa kwa maadai ya kuifanyia Rwanda ujasusi.  \n “Swala hili sio la kufunga wala kufungua mpaka. Ni swala la raia wetu kukamatwa wakiwa Uganda. Tumefunga mpaka kwa sababu hatutaki raia wetu kuingia Uganda kwa sababu watakamatwa. Lakini raia wa Uganda wapo huru kuingia Rwanda”, aliendelea kusema rais Kagame.  \n Uganda imekuwa ikikanusha madai ya kuakamata raia wa Rwanda wanaotii sheria, ikisisitiza kwamba wanaokamatwa wanashukiwa kufanya uhalifu.  \n Kagame alitaja hatua ya Uganda ya kuachilia huru raia wa Rwanda kuwa nzuri lakini akawa mwepesi wa kuongezea kwamba haitoshi na kwamba ni idadi ndogo sana ya raia wa Rwanda waliachiliwa huru, akidai kwamba raia wawili wa Rwanda walikufa wakiwa kizuizini Uganda kutokana na mateso.  \n Kagame pia alisema kuongoza jumuiya ya Afrika mashariki ni kazi ngumu sana kuliko kuongoza umoja wa Afrika – AU.  \n “Na wakati haya yote yanaendelea, tunazungumza sana kuhusu ushirikiano katika jumuiya ya Afrika mashariki. Tutaendelea tu kuzungumza kuhusu ushirikiano huo bila mafanikio kama tunayofanya ni tofauti na tunayosema. Tunastahili kufanya yaliyo sawa”, aliendelea kusema Kagame.  \n Rwanda inaishutumu Uganda kwa kuunga mkono makundi ya wapiganaji yenye lengo la kupindua serikali ya Kagame, kuwakamata raia wa Rwanda, na kuhujumu uchumi wake.  \n Rwanda imeweka marufuku ya biashara na kufunga mpaka wake na Uganda tangu Februari mwaka uliopita 2019 na kuwaonya raia wake kutoingia Uganda.  \n Uganda nayo inaishutumu Rwanda kwa kuiwekea marufuku ya kibiashara, kufanya upelelezi dhidi ya serikali ya rais Yoweri Museveni kwa lengo la kutatiza usalama wake, kuwafuta kazi maafisa wa ngazi ya juu raia wa Uganda waliokuwa wakifanya kazi Rwanda na kueneza habari za chuki dhidi ya Uganda na maafisa wake serikalini.  \n Rwanda imekuwa na uhusiano mbaya na majirani wake Burundi na Uganda, huku Burundi ikiishutumu kwa kuyapatia silaha makundi yanayopinga utawala wa rais Piere Nkurunziza na kupanga njama za kuangusha utawala wake katika mapinduzi yaliyofeli ya mwaka 2015.  \n Uganda imekataa kuzungumzia mgogoro wake na Rwanda katika vyombo vya habari.  \n Imetayarishwa na Kennes Bwire – VOA, Washington DC. ##
Maafisa wa Uganda na Rwanda wameshindwa kufikia makubaliano katika masuala makuu muhimu baada ya mkutano wa faragha wa takriban saa nane uliofanyika mjini Kampala. \n Masuala hayo ambayo yameshindwa kutatuliwa na maafisa hao hivi sasa yatapelekwa kwa wakuu wa mataifa hayo mawili, Rais Yoweri Museveni wa Uganda na rais wa Rwanda, Paul Kagame ili kupatiwa ufumbuzi. \n Ajenga ya mkutano wa Kampala ilikuwa imepangwa awali. Maafisa walikuwa wakijadili masuala ambayo yanahusu shutuma za kudumaza uthabiti na hatua ambazo zimechukuliwa, na kulinda haki na uhuru wa wananchi wa mataifa hayo na kuanzisha harakati za kibiashara kwenye eneo la mpaka kati ya Uganda na Rwanda. \n Hata hivyo mkutano huo umeshindwa kufikia muafaka. \n Waziri wa Mambo ya Nje wa Rwanda, Olivier Nduhungirehe aliorodheshan mambo ambayo Rwanda inaamini ni kiini kwa mzozo wa nchi hizo. \n “Makundi yenye silaha yamekuwa yakifanyia operesheni zao nchini Uganda na kupatiwa msaada. Tumejadili na kuwapatia habari muhimu, tumewapa na majina. Pia tumezungumzia suala la wanyarwanda ambao wanakamatwa kiholela na kinyume na sheria wanawekwa kizuiini na pia kuteswa katika nchi hii,” amesema waziri Nduhungirehe. \n Waziri wa Mambo ya Nje wa Uganda, Sam Kutesa amejibu masuala muhimu ambayo nchi yake inayasisitiza yanahitaji suluhisho la Rwanda na wakati huko kukana baadhi ya shutuma zilizotolewa na waziri wa Rwanda. \n “Masuala kama majaribio ya kujiingiza katika idara zetu za usalama. Masuala kama kufunguwa kwa mpaka hatua iliyochukuliwa na Rwanda. Pia tumezungumzia kuhus wanyarwanda ambao wamekuwa wakikamatwa hapa kutokana na harakati ambazo ni kinyume cha sheria na baadhi yao wamefukuzwa nchini. Kwa Uganda, kwa kwweli, hatujawahi kuliunga mkono kundi lolote lenye silaha wala kudumaza uthabiti au kuwa na azma ya kuyumbisha uthabiti wa taifa jirani ikiwemo Rwanda,” amesema waziri Kutesa. \n Wakati Rwanda imeelezea matumaini yake kwamba masuala haya yanawezwa kusuluhishwa kwa nia njema, Uganda imesema ina matumaini kwa ukweli na uaminifu. \n Marais wa Rwanda na Uganda walitia saini waraka wa maelewano mwezi Agosti nchini Angola ambapo walikubaliana kufanya kazi katika kupatikana kwa sitisho la mgogoro uliopo kwenye mpaka baina ya mataifa hayo mawili. \n Mkutano wa Jumamosi ulisimamiwa na maafisa kutoka Jamhuri ya Kidemokrasi ya Congo na Angola ukiongozwa na waziri wa Mambo ya Nje wa Angola, Manuel Domingos Augusto ambaye alikuwa na matumaini mgogoro huo utasuluhishwa. \n Mawaziri wa mambo ya nje wamekubali kuwasilisha masuala hayo kwa rais wa Uganda Yoweri Museveni na rais wa Rwanda Paul Kagame ili kuamua jinsi ya kusonga mbele.. ##
Marekani imemweka aliyekuwa mwanasheria mkuu wa Kenya Amos Wako katika orodha ya watu waliopigwa marufuku kuingia Marekani kwa madai ya kuhusika katika rushwa. \n\nKulingana na taarifa ya wizara ya mambo ya nje ya Marekani, Wako, pamoja na mkewe Flora Ngaira na mwanawe Julius Wako, wamepigwa marufuku kuingia Marekani. \n Serikali ya Marekani inasema hatua hiyo imechukuliwa kutuma ujumbe kwamba Marekani inashirikiana na Kenya katika kupambana na rushwa. \n Hata hivyo, taarifa hiyo haijaelezea waziwazi ni vitendo gani vya rushwa Wako alihusika navyo. \n Wako alikuwa mwanasheria mkuu wa Kenya kwa muda wa miaka 20, kati ya mwaka 1991 na 2011. \n Amos Wako kwa sasa ni seneta wa Kaunti ya Busia, magharibi mwa Kenya na vyombo vya habari vya Kenya vimemhusisha na nia ya kutaka kugombea nafasi ya gavana katika Kaunti hiyo.. ##
Maafisa wa usalama wa Yemen wanawashikilia wahamiaji zaidi ya 3,500 kutoka Afrika walioingia nchini humo kinyume cha sheria huku mipango ikiendelea kuwarudisha katika nchi zao. \n\nWahamiaji hao ambao wengi wao wamekimbia vita na umasikini katika nchi zao, wanashikiliwa kwa muda katika uwanja wa mpira wa miguu katika mji wa Aden ulioko kusini mwa Yemen. \n wamekuwa wakipatiwa chakula na maji na mashirika ya misaada ya Emirati Red Crescent na shirika la umoja wa mataifa linaloshughulikia uhamiaji IOM. \n Yemen ni njia ya wahamiaji wengi kutoka Afrika kuelekea katika nchi tajiri za Kiarabu ambako wanakwenda kutafuta maisha bora. \n "Hii yote ni kwa sababu tunataka kusafiri. Hatutaki kukaa Yemen,Yemen ilikuwa ni njia tu. Tulianza safari siku ambayo hakukuwa na mapigano na tukachukua route ya Yemen mpaka Saudi. Lakini sasa Yemen ina matatizo mengi, watu wanauawa na risasi kila sehemu," amesema Ahmed Salman - Mhamiaji kutoka Ethiopia. \n Idadi kubwa ya wahamiaji waliokamatwa wanatoka Ethiopia na Eritrea ambazo zinaaminika kuwa na asilimia 92 ya wahamiaji wote wanaoingia Yemen kutoka Afrika kwa mujibu wa ripoti ya mwaka 2018 ya shirika linaloshughulikia uhamiaji duniani IOM. \n Mfanyakazi wa IOM Olivia Headon anasema msaada unahitajika kwa wahamiaji hao. Anaeleza : "Tuko hapa katika uwanja wa mpira mjini Aden ambapo maelfu ya wahamiaji wameletwa. Hali ni mbaya kwahivyo tunafanya kazi na washirika wetu wa umoja wa mataifa na mashirika mengine kuona tunavyoweza kusaidia huduma muhimu. Hapa sio suluhisho la kudumu. Chochote kitakachotokea ikiwa watapelekwa sehemu nyingine ama kupewa msaada wa aina fulani, lazima hayo yafanyike kwa ubinadamu." \n Imetayarishwa na Mwandishi wetu, Washington, DC.. ##
Rais wa Marekani Donald Trump, amesema kwamba shughuli za kawaida hazitafungwa na watu kutakiwa kukaa nyumbani kwa mara ya pili, hata kama kuna mlipuko mpya wa maambukizi ya virusi vya Corona. \n\nTrump alisema hayo wakati wa ziara yake katika kiwanda cha kutengeneza magari cha Ford, katika jimbo la Michigan, ambacho sasa kinatengeneza vifaa maalum vinavyowasaidia wagonjwa kupumua. \n Amesema kwamba magavana wataendelea kufungua majimbo kutokana na shinikizo kutoka kwa raia. \n "Nadhani idadi kubwa ya majimbo ambayo bado yana masharti magumu ya kutofungua shughuli za kawaida, yataondoa masharti hayo. Sidhani kwamba watu wataendelea kuvumilia. Hii ni nchi ambayo ni lazima ifungue shughuli za kawaida na tumefanya jambo lililo sawa. Tumeokoa Maisha ya mamilioni ya watu” amesema rais Trump \n Rais Trump aliulizwa kuhusu uwezekano wa kutokea maambukizi mapya ya virusi vya Corona baada ya kufungua shughuli za kawaida. \n Amesema kwamba hilo linaweza kutokea lakini hiyo sio sababu ya kufunga shughuli za kawaida kwa mara ya pili. \n   \n Imetayarsihwa na Mwandishi wetu Kennes Bwire, Washington DC. ##
Wagombea saba wanaoshika hatamu kuwania nafasi ya urais katika mchakato wa chama cha Demokrat kwa pamoja waliungana, katika mdahalo uliokuwa wa nguvu jioni Alhamisi, haraka kumshambulia Rais Donald Trump ambaye amekutikana muda siyo mrefu na hatia, wakisema kuwa ni kiongozi fisadi zaidi katika historia ya Marekani. \n\nWagombea wote wanaotaka kuteuliwa kupitia chama cha Demokratic kukabiliana na Trump katika uchaguzi wa taifa mwaka 2020 wamesema wanaunga mkono hatua ilichukuliwa masaa 24 yaliyopita na Baraza la Wawakilishi vifungu viwili vya makosa yanayomtuhumu Trump kuwa alitumia vibaya madaraka yake ya urais kujinufaisha yeye binafsi kisiasa na kuzuia Bunge kufanya kazi yake. \n “Tunahitaji kurejesha hadhi ya ofisi ya urais,” amesema Makamu wa Rais wa zamani Joe Biden, mgombea aliye endelea kushika nafasi ya mbele katika kura za maoni za Wademokrat wanaowania kuteuliwa katika kinyang’anyiro hicho. \n Baadae, Biden, akitoa maoni yake juu ya mgawanyiko wa kina wa kisiasa nchini Marekani kati ya Warepublikan na Wademokrat ambao umeendelea kuongezeka katika kipindi cha miaka mitatu Trump akiwa madarakani, amesema, anakataa “kukubali juu ya ukweli wa kuwa hatuwezi kujumuika pamoja tena.” \n Seneta Bernie Sanders wa Vermont, Mdemokrati aliyechagua yeye mwenyewe kuwa msoshaliti aliyekuwa nyuma ya Biden katika kura nyingi za maoni, amesema Trump “msema uongo mzoefu” ambaye amewauza wafanyakazi wa nchi.” \n Seneta Elizabeth Warren wa Massachusetts amemuelezea Trump kama “rais fisadi zaidi katika karne.” \n “Rais huyu siyo mfalme wa Marekani,” Seneta Amy Klobuchar wa Minnesota amesema. Amefananisha vitendo vya Trump vya kutaka Ukraine kumchunguza Biden na mtoto wake na kashfa ya ufisadi wa kisiasa ya Watergate mwaka 1970 iliyopelekea Rais Richard Nixon kujiuzulu akikabiliwa na kufunguliwa mashtaka.. ##
Idara ya Sheria ya Marekani inajiandaa kuichunguza kampuni ya Aphabet Inc Google ikitafuta kujua iwapo kigogo huyo wa teknolojia amevunja mkusanyiko wa sheria mbalimbali za ushindani zilizowekwa na serikali kuu na jimbo. \n\nVyanzo viwili vya habari vinavyojua kadhia hiyo vimethibitisha kuwepo uchunguzi huo na vimeeleza kuwa sheria hiyo inaitaka kampuni hiyo kuheshimu sheria hiyo ya ushindani inayotoa fursa sawa kwa wote katika kuendesha shughuli zake pana za biashara ya mitandaoni, \n Maafisa wa Idara ya Sheria, kitengo kinachosimamia sheria hiyo na Tume ya Biashara ya Serikali Kuu (FTC), ambazo zote zinasimamia sheria ya ushindani unaotoa fursa sawa katika kufanya biashara, walikutana wiki za hivi karibuni kuibana kisheria Google, vyanzo hivyo vimesema wakitaka wasitajwe majina yao kwa sababu hawana ruhusa kutoa taarifa hizo rasmi. \n Uwezekano wa kuwepo uchunguzi huo ni dalili ya ukosoaji dhidi ya kampuni hiyo uliofanywa na uongozi wa Rais wa Marekani Donald Trump, ambaye amezituhumu kampuni za mitandao ya kijamii na Google kwa kuzikandamiza sauti zenye sera za kikonsavativu katika safu zao zilizoko mitandaoni. \n Chanzo kimoja kimesema uwezekano wa kufanyika uchunguzi huo, kwanza uliripotiwa na Jarida la Wall Street, likiangaza tuhuma zilizoelekezwa kwa Google kuwa inatoa kipaumbele kwa biashara zake katika ingini za mitandaoni za kutafuta habari. \n Msemaji wa Idara ya Sheria amesema hawezi kuthibitisha au kukanusha kuwa uchunguzi huo uko katika kutathminiwa iwapo ufanyike au la. \n Google ilipotakiwa kutoa maoni yake juu ya kadhia hii ilikataa kusema chochote. \n Uchunguzi unaofanywa na FTC \n Mapema mwaka 2013, FTC ilifunga uchunguzi wa muda mrefu dhidi ya Google, na kuipa onyo dogo. \n Chini ya shinikizo la FTC, Google ilikubali kuacha mwenendo wake wa “kufuta” tathmini na takwimu zinazowekwa na washindani wake katika tovuti zao kwa ajili ya bidhaa zao wenyewe, na kuruhusu wanaoweka matangazo kuhamisha takwimu kupeleka katika tathmini zinazofanywa na kampeni za kibiashara zinazojitengemea. \n Mitandao ya Google Search, You Tube, reviews, maps na biashara nyingine, ambazo kwa upana zaidi zinatumiwa bila malipo yeyote na walaji lakini zinadhaminiwa kupitia matangazo, zimeipaisha juu kutoka kuwa kampuni ya kawaida na kuifanya kuwa kampuni tajiri zaidi kuliko nyingine zilizo tajiri duniani kwa kipindi tu cha miongo miwili. \n Lakini katika safari yake hiyo, Google imetengeneza maadui katika ulimwengu wa teknolojia, ambao wamepeleka malalamiko kwa wasimamizi wa sheria juu ya kuhodhi kwake soko, na mjini Washington, ambako wabunge wamelalamika juu ya masuala yanayotokana na madai ya upendeleo wa kisiasa hadi mipango yake kwa ajili ya China.. ##
Mkutano wa 20 wa Marais wa Jumuiya ya Afrika Mashariki utafanyika kesho Arusha, Tanzania, baada ya kuahirishwa mara mbili mwezi Novemba na Disemba 2018. \n\nMasuala kadhaa ikiwemo uwezekano wa kuwa na serikali kuu inayo zijumuisha nchi 6 wanachama yatazungumziwa kwenye kikao hicho. \n Chanzo kutoka ofisi ya katibu mkuu wa EAC kinasema Marais wa Tanzania, Uganda, Kenya na Rwanda wanatarajiwa kuhudhuria mkutano huo wa juu wa viongozi hao wa Afrika Mashariki. \n Burundi itawakilishwa na makamu wa Rais Gaston Sindimwo ambaye tayari amekwisha wasili mjini Arusha. Sudan Kusini itawakilishwa na Waziri wa Biashara. \n Ratiba inaonyesha masuala ambayo yatajadiliwa na viongozi hao ni pamoja na taarifa juu ya maendeleo ya ripoti inayohusu uundwaji wa serikali kuu ya nchi 6 wanachama wa EAC. \n Ripoti inayohusu kurahisisha uundwaji wa viwanda vya kutengeneza nguo na viatu, ili wananchi wa mataifa waweze kupata bidhaa hizo kwa bei nafuu, pia watajadili utaratibu wa kuwepo katika EAC kiwanda kikubwa cha kuunganisha magari ili kupunguza gharama za kuagiza magari yaliotumika. \n Suala la kuwepo mkataba wa soko huria kati ya EAC na Umoja wa Ulaya litajadiliwa pia kwenye mkutano huo, bila kusahau suala la michango ya nchi wanachama, ikifahamika kwamba kuna baadhi ya nchi kama Burundi na Sudan kusini ambazo zina malimbikizo ya michango. \n Viongozi hao watazungumzia pia uwezekano wa kuikubalia Somalia kuwa nchi mwanachama. \n Chanzo hicho kimeendelea kusema kuwa, pendekezo la Burundi la kuwataka marais kujadili mzozo kati ya Burundi na Rwanda halipo kwenye ajenda ya kikao hicho. Marais wanatazamiwa pia kujadili ripoti ya rais mstaafu wa Tanzania Benjamin Mkapa ambaye ni msuluhishi katika mgogoro wa Burundi. \n Rais Yoweri Museveni ambaye ndiye mwenyekiti wa mkutano wa marais wa jumuiya hiyo anatazamiwa kumkabidhi uongozi wa umoja huo kwa rais mwengine. Mwaka huu ni zamu ya Rais wa Rwanda kuchukuwa uenyekiti, lakini taarifa zinasema Rais Paul Kagame amesema hayuko tayari kuongoza mkutano wa marais kutokana na shughuli nyingi alizonazo. \n Imetayarishwa na Mwandishi wetu Patrick Nduwimana, Washington, DC.. ##
Waandishi wa habari nchini Somalia wamesema kwamba kwa kawaida, huwa wanakabiliana na changamoto nyingi lakini  sasa, wakati huu wa janga la Corona, wanahofia ukandamizaji hata zaidi, ikiwa ni pamoja na kukamatwa kwa amri za baadhi ya viongozi wa kisiasa.  \n\nWakati wakiadhimisha kimya kimya siku ya uhuru wa uanahabari ulimwenguni Jumapili, baadhi yao walizungumza na VOA wakieleza masaibu wanayopitia. \n Mohamed Ibrahim Moalimu ambaye ni katibu wa taasisi ya waandishi habari wa Somalia alisema kuwa wanahabari watatu wamezuiliwa kwenye sehemu tofauti za taifa wakituhumiwa kufanya uhalifu huku kituo kimoja cha radio kinachotangaza kwa lugha ya Kisomali kikifungiwa kupeperusha matangaza tangu katikati ya mwezi uliopita. \n Moalimu alisema kuwa ukandamizaji dhidi ya waandishi wa habari hasa wakati huu wa janga la corona ni lazima ukomeshwe. \n Wanahabari nchini humo wanasema kuwa wanahatarisha maisha yao wakati wa kuripoti masuala yenye utata yanayohusu umma. \n Serikali ya Somalia imekuwa ikikanusha madai ya kukandamiza wanahabari mara nyingi ikidai kuwa wanaripoti habari zisizo sahihi. \n -Imeandikwa na Harrison Kamau, VOA, Washington DC. ##
Rais wa Marekani Donald Trump na mshauri wake wa usalama wa taifa wameonekana kukinzana juu ya uzito wa tishio la Korea Kaskazini lilioko hivi sasa. \n\nKatika ujumbe wa tweet aliotuma Ijumaa kutoka Tokyo, Trump amemjibu John Bolton ambaye siku moja iliyopita aliwaambia waandishi wa habari kuwa “hakuna shaka” kitendo cha Korea Kaskazini kujaribu kombora la balistika la masafa mafupi limevunja azimio la Umoja wa Mataifa. \n Kauli ya Bolton ni ya kwanza kutolewa na afisa wa Marekani akieleza kuwa kitendo cha Korea Kaskazini kurusha kombora ni kukiuka azimio la Umoja wa Mataifa. \n “Korea Kaskazini ilifyatua baadhi ya silaha hizo ndogo ambazo zimewakera baadhi ya watu wangu na wengine, lakini sio mimi mwenyewe,” Trump amesema katika ujumbe wake wa tweet. \n Lakini baadhi ya wachambuzi wanaeleza kuwa kurushwa kwa makombora hayo ni suala lenye kuleta wasiwasi. \n “Ni dhahiri kuwa kurushwa kwa kombora kunakiuka vikwazo vilivyowekwa na UN, haijalishi ni la umbali gani. Ukweli ni kuwa majeshi ya Marekani na raia nchini Korea Kusini na Japan tayari wako katika umbali ambao makombora ya Korea Kaskazini yanaweza kuwafikia, na hivyo basi kukubali makombora ya masafa mafupi au ya kati kunaiweka Marekani hatarini, na hivyo hivyo washirika wetu Japan na Korea Kusini,” Kevin Maher, mshauri wa mambo ya usalama Washington na mkuu mstaafu wa Kitengo cha Masuala ya Japan katika Wizara ya Mambo ya Nje, ameiambia VOA. \n “Ukweli ni kuwa liko tatizo hata iwapo lengo ni kuonyesha mahusiano binafsi na dikteta Kim Jong Un kuwa yataizuia Korea Kaskazini kuendeleza programu yake ya nyuklia na makombora.” \n Rais wa Marekani pia ameeleza ana imani kuwa kiongozi wa Korea Kaskazini “ ataweka ahadi yake kwangu” kwa kuanza kuondoa silaha za nyuklia. \n Katika ujumbe wake wa tweet, Trump amesema pia alitabasamu wakati Kim alipomwita Makamu wa Rais mstaafu Joe Biden “ni mtu mwenye ufahamu mdogo.” \n Ujumbe wa awali wa tweet wa rais ulikosea jina la mgombea kiti cha urais kwa tiketi ya Demokrat lililosomeka “Bidan” na baadae likarekebishwa. \n Na siyo Kim aliyetoa maneno ya kashfa kuhusu Biden, bali ni maoni yaliyokuwa hayana jina yaliyochapishwa na shirika la habari kuu la Korea Kaskazini, ambayo yalimuelezea mwanasiasa wa Marekani kuwa ni “mpumbavu mwenye ufahamu mdogo” na mtu mpuuzi mwenye viwango vya chini kama binadamu.” \n Trump amehitimisha ujumbe wake wa tweet kuwa Kim anajaribu “kunitumia ishara” ikimaanisha kuwa kiongozi wa Pyongyang anapendelea kufanya mazungumzo na rais wa hivi sasa wa Marekani na siyo mgombea wa chama cha upinzani.. ##
Idadi ya watu walioambukizwa kote duniani Alhamisi ilikuwa imezidi million 3.8 na vifo ni zaidi ya 260,000 na wagonjwa zaidi ya million 1.3 wamepona, kulingana na ripoti ya kitengo kinachofuatilia maambukizi ya COVID-19 duniani, WorldOMeter. \n\nMarekani bado inaongoza kwa idadi kubwa ya maambukizi ambapo yamezidi milioni 1.26, huku vifo vikizidi 73,000 katika ripoti ya Jumatano. \n Wakati huo huo, majimbo 43 ya Marekani kati ya majimbo 50 yamepanga kufungua baadhi ya shughuli mwishoni mwa wiki hii, katika hali ya kulegeza masharti magumu yaliochukuliwa ili kuzuia kusambaa kwa virus vya corona.  \n Pamoja na hilo, wataalumu wa afya wanasema majimbo mengi bado yanakabiliwa na idadi kubwa ya maambukizi. \n Katika kanda ya Afrika Mashariki na nchi za maziwa makuu, Shirika la Fedha Kimataifa, IMF, Jumatano liliidhinisha mkopo usiokuwa na masharti mengi na wenye kiwango cha chini cha riba wa dola million 739 utakaoisaidia Kenya kukabiliana na athari za kiuchumi, kutokana na janga la corona. \n Wizara ya fedha ya Kenya inakadiria kuwa uchumi wa taifa utashuka kati ya asilimia 2,5 hadi asilimia 1.8 mwaka huu, ukilinganisha na asilimia 5.4 mwaka uliopita wa 2019. \n Hadi jana, Kenya imethibitishwa kuna watu 581 walioambukizwa na virusi vya corona. \n IMF imetoa pia mkopo huo wa dharura kwa Uganda, nchi hiyo imepewa dola million 491 kwa kupunguza athari za janga la corona kwenye uchumi wa taifa. Uganda sasa ina visa 100 vya maambukizi ya corona baada ya visa viwili vipya kuripotiwa hapo jana. Watu hao wawili waliokutwa wameambukizwa na madereva wa lori kutoka Kenya. \n Nchini Rwanda, idadi ya maambukizi imefikia 268 baada ya visa vipya 7 kuthibitishwa na wizara ya afya hapo jana. Wizara hiyo inasema wagonjwa 130 walipona. \n Nacho kitengo cha kitaifa kinachofuatilia magonjwa ya kuambukiza, Rwanda Biomedical Center, kimesema wilaya 13 za Rwanda zilipata angalao mtu mmoja aliyeambukizwa, nazo wilaya 17 hazijaripoti maambukizo yoyote. \n Katika nchi jirani ya DRC, idadi ya waloambukizwa imefikia 863 baada ya watu 66 wepya kuripotiwa jana. Watu 36 wamerafiki, nao wagonjwa 103 walipona, kulingana na taarifa ya kitengo cha kitaifa cha kupambana na covid 19. \n Tanzania na Burundi hazijatoa taarifa yoyote mpya kuhusu maambukizi ya corona. \n Katika bara la Ulaya, Spain, Italy, Uingereza, Ujerumani, Ufaransa, Uholanzi na Sweden hazikuripoti mtu yeyote aliyeambukizwea katika saa 24 zilizopita. \n Ubeljiji imethibitisha watu wepya 639 pamoja na vifo 76 mnamo saa 24 zilizopita. Russia imeripoti watu elfu 11 na 231 waloambukizwa na vifo 88. \n Katika bara la Asia, China imeripoti watu 2 wapya katika saa 24 zilizopita, Japan haikuripoti mtu yeyote, nayo Korea Kusini imethibitisha watu wanne wengine na kifo kimoja. \n Huko Amerika Kusini, Mexico imeripoti watu wengine 1 609 aloambukizwa pamoja na watu 197 kufariki mnamo saa 24 zilizopita. \n Imetayarishwa na mwandishi wetu, Patrick Nduwimana, Washington, DC. ##
Rais wa Kenya Uhuru Kenyatta Jumapili alitangaza kwamba shule na vyuo vyote vitafungwa kwa muda usiojulikana kuanzia Jumatatu katika juhudi za kukabiliana na kuenea kwa virusi vya Corona. \n\nAidha, rais huyo alitangaza marufuku ya abiria kutoka nchi zote ambako visa vya Coronavirus vimeripotiwa kufikia sasa. \n Kenyatta alitangaza hayo alipowahutubia waandishi wa habari mjini Nairobi baada ya kuthibitishwa kwa visa vingine viwili vya maambukizi ya Covid-19. \n Maafisa wa wizara ya Afya walithibitisha kwamba watu hao wawili walikuwa wametangamana na mgonjwa wa kwanza. \n "Wote ni raia wa Kenya. Mmoja ana uraia pacha wa Kenya na Uingereza," alisema waziri wa Afya Mutahi Kagwe. \n Siku ya Alhamisi, Kenya iliripoti kisa cha kwanza cha Coronavirus cha mwanamke mwenye umri wa miaka 27 ambaye alikuwa amesafiri kutoka jimbo la Ohio, Marekani. \n Mwanamke huyo anaendelea kupokea matibabu katika hospitali ya Kenyatta mjini Nairobi. \n Kenyatta alitangaza kufungwa kwa shule zote zisiizo za malazi kuanzia Jumatatu huku wanafunzi wote wanaolala shuleni wakitakiwa kuondoka na kwenda manyumbani mwao kuanzia Jumanne. \n Alisema vyuo vikuu vimepewa hadi Ijumaa kufunga. \n USAFIRI \n Rais Kenyatta alisema raia wa Kenya bado wanaweza kuingia nchini kwa masharti kwamba watawekwa kwenye karantini kwa kipindi cha siku 14 baada ya kuwasili nchini. \n Aidha, aliwaonya wafanyabiashara dhidi ya ulaghai wa kuongeza bei za bidhaa kinyume cha kanuni na sheria. \n "Iwapo wafanyabiashara watawalaghai raia wa kawaida, watachukuliwa hatua kali," aliongeza.. ##
Makamu wa rais wa zamani wa Marekani Joe Biden Jumapili usiku aliahidi kwamba iwapo atapata uteuzi wa chama cha Demokratik wa kuwania urais kwenye uchaguzi ujao wa mwezi Novemba, atamteua mwanamke kama mgombea mwenza. \n\nBiden alikuwa akizungumza wakati wa mdahalo kati yake na mgombea mwingine wa tikiti ya chama cha Demokratik, Seneta Bernies Sanders, uliofanyika mjini Washington DC, na kupeperushwa moja kwa moja na mashirika ya habari ya CNN na Univision. \n "Kuna wanawake wengi ambao wanahitimu hata kuwa rais. Naahidi sasa hivi kwamba nitamteua mwanamke kama makamu wangu," alisema. \n Kwa upande wake, Sanders, ambaye ni seneta wa jimbo la Vermont, alionekana kusita alipoulizwa kama angetoa ahadi sawa na hiyo ya Biden, akisema tu kwamba lililo muhimu ni kumteuea mtu ambaye ana maono sawa naye. \n Hata hivyo, Sanders aliongeza kuwa kuna uwezekano mkubwa kwamba yeye pia atamteua mwanamke. \n Ilikuwa ni mara ya kwanza kwa wawili hao kukutana peke yao kwenye mdahalo kufuatia kujiondoa kwa wenzao, waliokuwa wanawania tikiti hiyo, na ambao waliamua kufanya hivyo baada ya kutopata kura za kutosha kuwawezesha kuwa na uhakika wa kushinda tikiti hiyo. \n Seneta wa Massachusetts Elizabeth Warren, Seneta Kamala Harris wa California na mwenzao wa Minnesota, Emi Klobuchar, wanatajwa na wachambuzi kama kati ya wanawake ambao huenda wakapewa nafasi hiyo. \n Wanawaka hao wote wameng'atuka baada ya kupambana vikali katika chaguzi za awali za chama cha Demokratik, ambazo zimekuwa zikifanyika tangu tarehe 3 mwezi Februari. \n Aliyekuwa mgombea wa ugavana katika jimbo la Georgia, Stacey Adams, pia anatajwa kama mwenye nafasi nzuri ya kuwa mgombea mweza wa Biden au Sanders. \n Ilikuwa ni mara ya kwanza kwa mdahalo kama huo kufanyika bila mashabiki kuwa ukumbini kama njia ya kukabiliana na uwezekano wa kuenea kwa virusi vya homa ya Coronavirus. \n Sanders na Biden pia waliahidi kwamba licha ya tofauti zao za kisera, iwapo mmoja wao hatapata uteuzi wa chama, basi atamuunga mkono mwenzake "ili kumng'oa mamlakani Rais Donald Trump wa chama cha Republican.". ##
Ugonjwa wa corona unaoambukizwa na virusi vya COVID-19 unaendelea kutitishia maisha kutokana na kasi ya kuenea ulimwenguni, ambapo tayari watu zaidi ya milioni moja wameambukizwa ulimwenguni. \n\nIdadi ya maambukizi Marekani imefikia zaidi ya watu 245,000, idadi kubwa zaidi kuliko nchi yoyote nyingine. \n White House ya Marekani inatarajiwa Ijumaa kupendekeza watu wavae maski kuzuia kuenea kwa maambukizi ya virusi vya corona, baada ya hapo awali kusema maski hazikuwa muhimu katika kudhibiti kuenea kwa ugonjwa huo. \n Wakati ulimwengu ukiendelea kukabiliana na janga la kuenea kwa virusi vya corona, sasa hivi maambukizi yamefikia milioni moja na elfu 30 na miaa 2 huku vifo vikikaribia elfu 55. \n Licha ya kuongezeka kwa maambukizi hayo tayari watu 219,837 wamepona kwa mujibu wa mtandao wa kimataifa unaofutilia takwimu hizo wa Worldometer. \n Dunia \n Mataifa mbali mbali ya ulimwengu yameendelea kuchukua hatua madhubuti kutokana na kuongezeka kwa maambukizi baadhi zikiweka amri ya kubaki majumbani kwa wakati fulani huku nyingine zikisimamisha shuguli za kawaida kwa muda fulani. \n Kenya \n Tukianzia kwenye mataifa ya afrika mashariki waziri wa afya wa Kenya Mutahi Kagwe Ijumaa amelalamikia namna Wakenya wanavyochukulia suala la maambukizi kwa wepesi hata baada ya idadi ya maambukizi kuongezeka kutoka 81 hadi 110. \n Amesema awali leo kwamba serikali inatafakari kuchukua hatua zaidi za kisheria hata baada ya kutangaza amri ya kutotoka majumbani saa za usiku iwapo watu hawatabadili mtazamo wao. \n Uganda \n Nchini Uganda malalamiko yameibuka miongoni mwa wakazi kwamba baadhi ya maafisa wa usalama wanashambulia watu majumbani mwao na kuwaibia kufuatia amri ya kutotoka majumbani kwa siku 14 iliotangazwa Jumatatu na Rais Museveni. \n Amri hiyo imepelekea msemaji wa jeshi brigedia generali Richard Karemire kusema kuwa jeshi litashirikiana na polisi kuhakikisha amri ya rais inafuatwa huku maafisa wanao washambulia watu kukabiliana na nguvu za dola. \n Tahadhari katika karibu kila nchi ya Afrika zimeendelea kuchukuliwa wakati maambukizi mapya yakiendelea kuripotiwa. \n Marekani \n Wakati huohuo Meya wa Jiji la New York Bill de Blasio tayari amependekeza wakazi wa New York kuvaa skafu, kitambaa au aina yoyote ya maski iliyotengenezwa kienyeji kufunika midomo na pua – lakini siyo maski maalum za tiba ya upasuaji. Amesema hizo zisitumiwe kwani ni kwa ajili ya wataalam wa afya. \n Meya wa Los Angeles Eric Garcetti pia anawataka wananchi kufunika midomo wakiwa katika maeneo ya umma. \n Dkt Fauci \n Dkt Anthony Fauci, mtaalam wa ngazi ya juu wa magonjwa ya kuambukiza wa Marekani ambaye anaendelea kumshauri Rais Trump, ameiambia CNN Alhamisi usiku haelewi kwa nini baadhi ya majimbo ya Marekani hawajatoa amri ya kutotoka majumbani wakati nchi ikipambana na virusi vya corona. \n Ukiangalia kile kinachoendelea nchini, sielewi kwa nini hatutoi amri ya kutotoka majumbani,” Fauci amesema. \n Rais Trump \n Trump amekataa kutoa amri ya kitaifa ya kutotoka majumbani, na kuacha uamuzi huo badala yake mikononi mwa majimbo, hata pale ambapo kunaongezeko la idadi ya vifo vinavyotokana na virusi hivyo. \n Takriban majimbo 30 na Wilaya ya Columbia imeamuru wakazi wake kutotoka majumbani, na kusafiri tu pale panapokuwa na dharura. \n Wauguzi walalamika Marekani \n Mfumo wa huduma ya afya Marekani umeemewa na wingi wa wagonjwa wakati vifaa vya kuwahami wafanyakazi wa afya havitoshi. Wauguzi na madaktari wanaendelea kueleza vyombo vya habari juu ya hali za hospitali hizo. \n Muuguzi mmoja amekiambia kituo cha habari cha ABC yeye na wafanyakazi wenzake wanahisi mfano wa “kondo kwenda machinjoni” wanapoelekea makazini. \n Mwengine ameiambia kituo cha televisheni cha CNN kuwa hospitali anapofanya kazi imekataa kumpima iwapo ana maambukizi ya virusi vya corona. Amesema baadae alipimwa na rafiki yake katika hospitali hiyo na kuonekana na maambukizi. Muuguzi huyo anasema alikuwa akiwatibu wagonjwa wakati akijaribu kuomba apimwe. \n Benki ya Dunia \n Benki ya Dunia imepitisha takriban dola za Marekani bilioni 2 kwa ajili nchi 25 zilizo maskini zaidi duniani kupambana na janga la virusi vya corona. \n India, Pakistan, Sri Lanka, Afghanistan na Ethiopia zitapata mgawo wa kwanza wa fedha hizo. Fedha hizo zimeelekezwa kwa ajili ya vifaa muhimu vya afya, ikiwemo maski na mashine za kusaidia kupumua. \n India’s lockdown of more than 1 billion people has left hundreds of millions homeless and without food, prompting Prime Minister Narendra Modi to beg for their forgiveness. \n URENO \n Ureno imetangaza amri ya kusitisha kuwasili kwa ndege zote za kibiashara katika viwanja vyake vya ndege na raia wake hawataruhusiwa kutembelea miji mingine ila tu kwa shughuli za kikazi. \n Amri hiyo mpya inaanza kutekelezwa April 9 na itaendelea kwa siku tano. \n Serikali ya nchi hiyo imewasamehe wafungwa waliokuwa wamehukumiwa kifungo cha miaka 2 au chini ya hapo kudhibiti kuenea kwa virusi katika magereza. \n Ureno ina wagonjwa wa corona waliopimwa chini ya 9,000. \n Iraqi \n Pia Alhamisi, madaktari watatu wa Iraq waliohusika na upimaji wa virusi vya corona wamesema nchi hiyo ina maelfu ya watu wenye maambukizi – zaidi ya hisabu ya watu iliyotolewa na maafisa wa serikali ya 772. \n Wizara ya afya ya Iraq kwa kifupi imesema chanzo kinacho ripoti kile walichodai madaktari “sio sahihi.” \n Kituo cha Kuleya Wazee \n Huko mjini Seattle, Jimbo la Washington, maafisa wa serikali kuu wamependekeza kituo cha kuwaleya watu wazima kulipa faini ya dola za Marekani 611,000, ambapo watu 40 walikufa kutokana na virusi vya corona. \n Kituo hicho kilikuwa ni chanzo cha maambukizi mapema mlipuko huo mwanzo ulipotokea Marekani. \n Wasimamizi wa serikali kuu wanasema kituo hicho kilikuwa na matatizo kadhaa ikiwemo kushindwa kutambua na kuanza tiba sahihi ya wazee wakati ugonjwa wa kupumua ulipoanza na kujulikana kuwa ulisababishwa na virusi vya corona. Kituo hicho bado hakijatoa tamko lolote kuhusu faini hiyo. \n Ujerumani \n Nchini Ujerumani idadi ya maambukizi imefikia karibu 74,000 huku watu 872 wakiangamia kufikia sasa. \n Hispania \n Maambukizi nchini Uhispania tayari yamefika zaidi ya laki moja huku idadi ya vifo ikipita 4,000 kutokana na virusi hivyo. \n Rashia \n Rais wa Russia Vladmir Putin anasemekana kuchukua tahadhari dhidi ya maambukizi wakati taifa hilo likibuni App ya simu inayofuatilia mwenendo wa watu walioamuliwa kubaki kwenye karantini baada ya kugundulika na maambukizi. \n Uturuki \n Rais wa Utururuki Tayyip Erdogan amesema kuwa serikali yake inatadhmini kuchukua hatua madhubuti dhidi ya watu wanaokiuka masharti yaliowekwa kuhusiana na karantini.. ##
Baraza la Wawakilishi la Marekani limepitisha azimio la kuruhusu rasmi uchunguzi dhidi ya Rais Donald Trump unaokusudia kumuondoa madarakani ufanyike. \n\nAzimio hili litawezesha baraza hilo kufanya mahojiano katika vikao na watu mbalimbali ambavyo vitaweza kuonekana na kusikika mubashara na wananchi kupitia vyombo vya habari. \n Vyanzo vya habari vimeeleza kuwa katika wiki zijazo mashahidi zaidi wataitwa mbele ya kamati ya baraza hilo kutoa maelezo juu ya madai mbalimbali yaliyotolewa dhidi ya Rais Trump. \n Hata hivyo Rais amesisitiza kuwa hajafanya makosa yoyote wakati alipozungumza na kiongozi huyo. \n Bunge pamoja na mambo mengine itachunguza iwapo kulikuwa na masharti yoyote ambayo Rais aliipa Ukraine, iwapo wanataka msaada wa Marekani uwafikie. \n Hatua hiyo inafungua hatua nyingine mpya ya kufanya vikao vya wazi ambapo watu kadha wataitwa mbele ya kamati ya sheria na rais kupata fursa ya kuwa na wakili wa kumtetea mbele ya kamati hiyo. Wajumbe warepublican katika kamati hiyo pia nao watapata fursa ya kuita mashahidi wao wenyewe. \n Matokeo ya utaratibu huo yatapelekea hatua ya baraza zima la wawakilishi kupiga kura katika wiki kadha zijazo za kumfungulia mashitaka ya kumwondoa rais madarakani ama la.. ##
Ripoti ya Benki ya Dunia iliyozinduliwa Alhamisi inaonyesha kuwa uchumi wa Tanzania ulikua kwa asilimia 5.2, mwaka 2018, kinyume na takwimu zilizokuwa zimetolewa na serikali ya nchi hiyo. \n\nKwa mujibu wa Shirika la Habari la Reuters, Waziri wa Fedha wa Tanzania alikuwa ameliambia bunge mwezi Juni, 2019, uchumi wa nchi hiyo ulikua kwa asilimia 7, mwaka 2018. \n Makadirio ya Benki ya Dunia yanaonyesha kwamba uchumi wa nchi hiyo utakua kwa asilimia 5.4 ikiwa ni chini ya asilimia 7.1 kwa mujibu wa makadirio ya serikali, Ripoti hiyo imeeleza. \n Wakati wa uzinduzi wa Ripoti hiyo ya Benki ya Dunia Alhamisi iliyowasilishwa na Mchumi mwandamizi Bill Battaile wamesema wao hufanya hesabu zao kwa kutumia takwimu za Benki Kuu ya Tanzania na Mamlaka ya Kodi ya nchi hiyo. \n Sababu zilizopelekea kuathiriwa kwa ongezeko hilo la uchumi wa mwaka 2018 kulitokana na kuanguka kwa viwango vya uwezekazji, mauzo ya soko la nje na mikopo sekta binfasi, ripoti hiyo imefafanua. \n Rais John Pombe Magufuli alianzisha mpango wa kuimarisha sekta ya viwanda baada ya kuchukua hatamu mwaka 2015, akiwekeza mabilioni ya dola katika miundombinu, ikiwemo barabara ya reli, kufufua uchukuzi wa kitaifa wa angani pamoja na kiwanda cha umeme. \n Lakini hatua ya serikali kuingilia sekta ya uchimbaji wa madini pamoja na ile ya kilimo imesababisha kupungua kwa uwekezaji katika sekta hizo katika taifa hilo linalotajwa kuwa la tatu kwa ukubwa kiuchumi Afrika mashariki, ilisema ripoti hiyo iliyochapishwa na Reuters. \n Katika hotuba yake kuhusu hali ya uchumi wa taifa mwaka 2018 na mpango wa maendeleo wa mwaka wa fedha 2019/20 bungeni, Waziri wa Fedha na mipango Dkt Philip Mpango alisisitiza ukuuaji wa uchumi wa asilimia 7.0. \n Naye Mchumi wa Benki ya dunia alisema : “Takwimu za NBS zinaonyesha pato la taifa (GDP) lilikua kwa asilimia 7.0, lakini Benki ya Dunia inaamini kasi hiyo ya ukuaji ilikuwa asilimia 5.2. \n Kutokana na tofauti kati ya ripoti ya Benki ya Dunia na Wizara ya Fedha, Mkurugenzi mkuu wa Ofisi ya Takwimu ya Taifa, NBS, Dkt Albina Chuwa alihoji: “Sisi tuliopo ‘Field’ tunajua hali halisi. Takwimu zetu zinaoyesha uchumi umekua kwa asilimia 7.0 lakini ninyi mnasema ni asilimia 5.2. Kwa nini tofauti imekuwa kubwa kiasi hicho, vimeeleza vyanzo vya habari nchini humo.. ##
Maelfu ya warundi walisimama kando ya barabara kuelekea mji mkuu wa Gitega, ulio eneo la katikati mwa nchi hiyo, ambako mwili wa rais wa zamani Pierre Nkurunziza ulisafirishwa chini ya ulinzi mkali kwa mazishi ya kitaifa siku ya Ijumaa. \n\nSala ya mazishi zilifanyika katika uwanja mkuu wa michezo wa Gitega ambako wakazi kutoka sehemu mbalimbali za nchi walikua wamevalia nguo nyeupe kutokona na wito wa maafisa wa serikali. \n Katika sala hiyo, viongozi wa kidini, wakiwemo wa kanisa Katoliki na wa Kiislamu, walimuomba Mwezi Mungu "ailaze nafsi yake mahali pema na amuamehe kwa yale ambayo hakutenda akiwa kiongozi." \n Nkurunziza alizikwa katika eneo lililotengwa kwa mazishi ya waathiriwa wa mizozo mbalimbali ya taifa hilo lililo katika mtaa wa Musinzira mjini hapo Gitega. \n Miongoni mwa viongozi wa nchi za Afrika Mashariki waliohudhuria mazishi ya Nkurunziza ni waziri mkuu wa Tanzania Kassim Majaliwa, na rais wa zamani wa nchi hiyo, Jakaya Mrisho Kikwete. \n Akizungumzia wasifu wa hayati rais Nkurunziza, Waziri Mkuu Majaliwa alisema kati ya majukumu makubwa aliyoyatekeleza ni kuhakikisha Burundi, Tanzania na Jumuiya ya Afrika Mashariki wanaendelea kushirikiana katika nyanja mbali mbali. \n Nkurunziza aliyetawala kwa miaka 15, alifariki ghafla tarehe 8 mwezi huu, akiwa na umri wa miaka 55 kutokana na mshituko wa moyo, kulingana na taarifa ya serikali. \n Wiki jana, Rais Evariste Ndayishimiye aliapishwa kama kiongozi mpya wa taifa hilo kufuatia uchaguzi ulioibua utata. \n -Imetayarishwa na Patrick Nduwimana, VOA, Washington DC. ##
Akiwa amesimama mbele ya bendera ya Marekani na Korea Kaskazini akipeana mikono na Kim Jong Un, muda mfupi kabla ya kuanza mkutano wao wa pili, Rais wa Marekani Donald Trump amekanusha uvumi kwamba amerudi nyuma katika kutekeleza ahadi yake ya kutokomeza silaha za nyuklia katika Rasi ya Korea. \n\nAlipoulizwa na waandishi iwapo watatoa tamko la kutangaza rasmi kumalizika kwa Vita vya Korea, ambavyo vilisitishwa kwa kufikia makubaliano ya amani mwaka 1953, Trump alijibu kuwa “Tutaangalia hilo.” \n Kiongozi wa Korea Kaskazini na Trump – kabla ya karamu ya chakula cha usiku – mara moja waliingia katika chumba pembeni katika Hoteli ya Hanoi Metropole ambako wanafanya mkutano mfupi pamoja na wakalimani wao. \n Kikundi kidogo cha waandishi, kilichoingia katika chumba cha mazungumzo, walimsikia Kim akimpongeza Trump kwa “maamuzi yake ya kijasiri” kwa kuwepo mazungumzo yao, yaliyokuwa yameanza mwaka jana nchini Singapore. \n “Tulipiga hatua ya kutosha na nafikiri maendeleo makubwa kuliko yote ni maelewano yetu ambayo kwa kweli ni mazuri,” Trump amesema kumwambia Kim. \n Pia amesifia mapokezi yao huko Vietnam “kwa kweli wametutandikia zulia jekundu" katika makaribisho hayo ya mkutano wao huu unaofuatia ule wa kwanza, akiongeza kuwa anamatumaini mkutano huu unalingana na ule wa kwanza au mkubwa zaidi. \n Imetayrishwa na Mwandishi wetu, Washington, DC.. ##
Mahakama ya Katiba nchini Jamhuri ya Kidemokrasia ya Congo, Jumamosi imemuidhinisha rasmi Felix Tshisekedi kama rais aliyechaguliwa kwenye uchaguzi wa Desemba 30 mwaka jana. \n\nKatika uamuzi uliokuwa ukisubiriwa kwa hamu na raia wa nchi hiyo, mahakama hiyo ilitupilia mbali shauri la mgombea mwingine wa upinzani, Martin Fayulu, ambaye alikuwa anadai kwamba matokeo ya awali yaliyotolewa na tume ya uchaguzi nchini DRC, CENI, hayakuwa halali. \n Katika uamuzi wao, majaji wa mahakama hiyo walisema kuwa Fayulu hakutoa ushahidi wa kustosha kuonyesha kwamba kura zake zilikuwa zimeibwa. \n Kufuatia uamuzi wa mahakama hiyo, ambayo ndiyo yenye kauli ya mwisho kuhusu masuala ya uchaguzi, sasa Tshisekedi anaweza kuapishwa wakati wowote. \n Takwimu zilizo tangazwa na CENI katika matokeo yake ya awali zilimwonyesha Tshisekedi akiwa amepata kura milioni 7, sawa na asilimia 38 ya kura zote zilizopigwa. \n Alifuatiwa na Martin Fayulu aliyeungwa mkono na watu milioni 6.3, huku Emmanuel Ramazani Shadary wa muungano wa vyama tawala - na ambaye alikuwa anungwa mkono na rais wa sasa, Jeseph Kabila, akiwa katika nafasi ya 3 kwa kuzoa kura milioni 4.3. \n Wagombea wengine - ambao walikuwa takriban ishirini - waliambulia kura kiduchu. \n Tangazo hilo la CENI lilizua utata na kupingwa na baadhi ya wadau, wakiwemo waangalizi wa kimataifa na kanisa Katoliki, huku baadhi walitaka kura hizo zihesabiwe upya. \n Aidha Umoja wa Afrika (AU) na Jumuiya ya maendeleo ya Afrika kusini (SADC) ni kati ya taasisi zilizo kuwa na misimamo iliyokinzana kuhusu jinsi ya kutatua mzozo ulioibuliwa na tangazo la CENI.. ##
Taharuki imetanda kwenye hifadhi ya kitaifa ya Virunga, Mashariki mwa DRC baada ya idadi isiyojulikana ya watu kuuawa kufuatia shambulizi lililotokea siku ya Ijumaa. \n\nShirika la Habari la Reuters Jumamosi lilinukuu duru zilizoarifu kwamba watu wasiopungua 16 wamepoteza maisha yao kwenye shambulizi hilo, huku shirika la Habari la Ufaransa AFP, likikadiria idadi ya waliokufa kuwa takriban 13, kwa mujibu wa mkurugenzi wa taasisi ya kuhifadhi mazingira ya Kongo, Cosma Wilungula. \n Taarifa iliyotolewa na maafisa wa serikali imeeleza kwamba "shambulizi kubwa" lililotekelezwa na watu wanaodhaniwa kuwa wanamgambo, lilisababisha maafa makubwa katika Kijiji cha Rumangabo. \n Kati ya waliouawa ni wanakijiji na maafisa wa kulinda misitu na wanyamapori. \n Hata hivyo, hadi tulipokuwa tukitayarisha ripoti hii, hakuna mtu au watu waliokuwa wamedai kutekeleza shambulizi hilo. \n Mbuga ya Virunga, imekuwa kitovu cha mashambulizi ya mara kwa mara yanayotekelezwa na wanamgambo mbalimbali, wakiwemo wale wa FDLR, wanaodai kwamba ni wakombozi wa Rwanda.. ##
Chama kinachotawala nchini Uturuki AKP, cha rais Recep Tayyip Erdogan, kimeshindwa katika uchaguzi wa mitaa, mjini Ankara, huku kikikabiliwa na ushindani mkali mjini Istanbul. \n\nKura zilizohesabiwa ambazo ni asilimia 99 ya kura zilizopigwa mjini Ankara, inaonyesha kwamba Meya wa muungano wa vyama vya upinzani ameshinda kwa asilimia 50.89, huku chama chake Edoragn cha AKP kikipata asilimia 47.06. \n Mjini Istanbul, wagombea wote wa vyama vikuu wamedai ushindi. chama cha AKP kimepata asilimia 48.7, huku upinzani ukiwa na asilimia 48.65. \n Erdogan akubali kushindwa \n Erdogan akizungumza mjini Istanbul na waandishi wa habari, amekubali kuwa chama chake kimepata pigo na kuahadi kuwa litakuwa ni somo kutokana na uchaguzi huu. \n "Tulikuwa na ushindi kidogo na tumeshindwa katika sehemu nyingine," amesema. Erdogan ameahidi kuanzisha hatua za kuboresha uchumi ambao umedorora.  Uwezekano wa chama tawala kushindwa Ankara \n Baadhi ya wachambuzi wanaona kitendo cha Erdogan kujizuia na matamko makali dhidi ya chama cha Upinzani cha CHP ikiwa ni dalili ya kukubali chama chake kuwa kimeshindwa katika mji mkuu wa Ankara. \n Mansur Yavas, mgombea wa nafasi ya meya Ankara kutoka chama kikuu cha muungano wa upinzani inaonekana ataweka rikodi ya kihistoria katika ushindi usio kuwa wa kishindo wa upande wa upinzani. \n Imetayarishwa na Mwandishi wetu, Washington, DC.. ##
Mkuu huyo wa Umoja wa Mataifa alisema kucheleweshwa zaidi katika kupokea fedha za wafadhili itamaanisha watashindwa katika vita dhidi ya Ebola. Gutteres alitembelea Beni kiini cha mlipuko wa Ebola na alitembelea zahanati inayowatibu watu walioambukizwa na ugonjwa huo \n\nKatibu mkuu wa Umoja wa Mataifa, Antonio Guterres anawahimiza wafadhili kuheshimu ahadi walizotowa katika mapambano ya Ebola. Guterresh alieleza hayo wakati alipotembelea Congo kuonesha uungaji mkono wake katika mapambano dhidi ya mlipuko wa ugonjwa huo. \n Aliwaambia waandishi wa habari mjini Kinshasa kwamba Umoja wa Mataifa umepokea asilimia 15 pekee ya kile kinachohitajika katika mapambano ya mlipuko wa Ebola kwa mwaka huu. Alieleza hayo kabla ya kukutana na Rais wa Congo, Felix Tshisekedi. \n Na katika tukio jingine siku ya Jumatatu waziri wa zamani wa afya wa Congo, Oly Ilunga, alihojiwa na polisi juu ya namna alivyosimamia fedha za kupambana na mlipuko wa Ebola. Ilunga alijiuzulu wadhifa huo mwezi Julai baada ya kusimamia juhudi za serikali kupambana na mlipuko wa Ebola kwa takribani mwaka mmoja.  \n Mawakili wa Ilunga walisema alikuwa akihojiwa kuhusu malipo ambayo ofisi yake ililipa kwa wakuu wa kijiji ili kusaidia kusambaza taarifa kuhusu ugonjwa wa Ebola pamoja na bahasha zilizogawiwa kwa wafanyakazi wake. Mawakili hao walikanusha Ilunga hakuhusika na suala lolote kinyume cha sheria.. ##
Uganda imewekwa katika hali ya tahadhari ya upungufu wa chakula wakati nzige kutoka jangwani wakiendelea kushambulia wilaya mbalimbali nchini humo. \n\nWizara ya Kilimo imesema vikundi vipya viwili vya nzige vimeingia Uganda kutoka Kenya, Jumatano. \n Maafisa wamewataka wakulima kuhifadhi chakula na majani kwa ajili ya wanyama wakijiandaa na uharibifu unaotokana na nzige. \n Nzige tayari wameangamiza mamilioni ya hekta za mimea katika Pembe ya Afrika. \n Mkazi kutoka Wilaya ya Kitgum, Uganda Ocan Acaa (81) hawezi kusahau namna walivyokumbwa na njaa baada ya nzige kuvamia wilaya yake miaka ya 1940 na 1950. \n Nakumbuka katika miaka ya 40 hiyo ndio ilikuwa mara ya kwanza nzige kuvamia wakitokea Kitgum na nilishuhudia mwenyewe. Pia niliwala nzige hao nikiwa kijana mdogo. \n Kwa hiyo nzige wakubwa walipoondoka walifuatiwa na nzige wadogo. Hao ndio walikula kila kitu mpaka ukawa huwezi kuona jani la kijani hata moja. \n Uganda hivi sasa inajitayarisha kukabiliwa na upungufu mkubwa wa chakula iwapo nzige hao wa jangwani hawatadhibitiwa katika kipindi cha wiki mbili zijazo. \n Nzige hao walioingia Uganda kupitia Wilaya ya Amudat nchini Kenya wakati wa wikiendi wameonekana kuanzia wakati huo katika wilaya nyingine takriban nane. \n Nzige hao wanasemekana kuwa wanazunguka katika vikundi vidogo vidogo vya nzige 50,000 na hawajasababisha madhara yoyote hadi sasa. \n Lakini, maafisa wa kilimo Uganda wanaeleza kuwa madhara zaidi yanatarajiwa baadae wakati nzige hao wakianza kuzaana.. ##
Katika salamu zake za Sikukuu ya Krismas kwa jiji la Vatican na ulimwengu, kiongozi wa Kanisa Katoliki duniani Papa Francis alieleza hisia zake juu ya watu waliolazimishwa kuhama nchi zao kutokana na dhulma na watoto ambao wametelekezwa na wanakabiliana na madhila yanayotokana na uvunjifu wa amani. \n\nKatika utamaduni wake wa kutuma ujumbe wa salamu na baraka za Krismas maarufu kama "Urbi et Orbi" kutoka katika dirisha la Kanisa la Mtakatifu Peter, papa amesema tafakuri zake zinaenda maeneo mengi ya duniani ambako kuna “kiza kutokana na sababu za kiuchumi, siasa za kieneo na ugomvi wa mazingira lakini alisema mwanga wa Kristo ni mkubwa zaidi. \n Papa Francis alizungumza juu ya watoto wengi wanaoteseka kutokana na vita na migogoro iliyoko Mashariki ya Kati na akazitaja nchi za Syria, Lebanon na Iraq. Alizungumzia juu ya watu wa bara la Afrika, “ambapo hali ya kijamii na kisiasa mara nyingi imewasukuma watu kuhama nchi zao, na kuwanyima makazi yao na familia zao. \n Alisema : “Ni kukosekana haki kunafanya wavuke majangwa na bahari ambayo yanakuwa makaburi yao. Ni dhulma ndiyo inapelekea kuingia katika mateso yasioelezeka, utumwa wa kila namna na mateso katika kambi zenye vizuizi.” Na papa ameongeza “Ni dhulma ambayo inayowafanya maeneo ambapo kungeweza kuwa na matumaini kuishi maisha ya ubindamu yenye heshima, lakini badala yake wanajikuta kwenye vizuizi. \n Hivi leo papa pia ametuma wito maalum wa amani na mafanikio kwa viongozi wa Sudan Kusini. Ujumbe wa pamoja na wa salamu za Krismas Askofu wa Kanisa la Anglikan Justin Welby na Mchungaji John Chalmers. mratibu wa zamani wa Kanisa la Scotland, imewahakikishia viongozi wa Sudan Kusini ukaribu wao wa kiroho na viongozi hao wakati wakifanya juhudi ya kutekeleza mkataba wa amani uliofikiwa kwa ajili ya nchi yao. \n Katika Ujumbe wa Krismas, Papa Francis pia alieleza tafakuri zake juu ya watu wa Venezuela, ambao wamezingirwa na migogoro yao ya kisiasa na kijamii, na Ukraine, inayotaka suluhisho thabiti litakalo leta amani ya kudumu. \n Usiku wa Jumanne wakati wa kuanza kwa kilele cha ibada yasikukuu ya Krismas, kuzaliwa kwa Yesu Kristo kulitangazwa kwa waumini waliohudhuria ibada hiyo. \n Papa Francis alisema : “Baraka za Mungu, zinazoleta uokovu kwa wote, umeufunika ulimwengu usiku huu.” Pia alikuwa na ujumbe wa mapenzi yasiokuwa na shuruti. “Krismas inatukumbusha kuwa Mungu anaendelea kutupenda sote, hata wale waovu kuliko wote. \n Papa alisema : “Wewe unaweza kuwa na fikra potofu, unaweza kuwa umevuruga mambo kabisa, lakini Bwana anaendelea kukupenda>” \n Papa Francis atajitokeza tena kuwasalimu makundi ya watu katika Bustani ya Mtakatifu Peter Alhamisi na Jumapili na ataadhimisha maombi ya kumshukuru Mungu kwa kumalizika mwaka Disemba 31 katika kanisa la Mtakatifu Peter.. ##
Baadhi ya wagombea urais wa chama cha Demokratiki walijikita katika kupazia sauti suala lisiloungwa mkono kisiasa kuhusu uhamiaji, uchumi na mengine Jumatano usiku wakati wakipambana kuendelea kuwepo kwenye ushindani katika mdahalo ambao utawachuja wagombea ambao wataondolewa. \n\nBaadhi yao waliendelea kusisitiza katika upotoshaji wa maelezo ya watoto wahamiaji waliokuwa wanazuiliwa mpakani ikiwa moja ya ukatili wa Rais Donald Trump. Wagombea wengine waliendelea kuangaza masuala yenye utata mkubwa, wakati mwengine wakipuuzia masuala yaliyoibuliwa kama ni “hoja za chama cha Republikan” – bila ya kuyajibu. \n Wagombea kumi walikuwa katika mdahalo Detroit, kama ilivyokuwa kwa wengine kumi usiku kabla yake. Baada ya hapo, itakuwa vigumu kuweza kuchaguliwa kuingia katika midahalo ijayo na wengine hawatofikia vigezo. \n Baadhi ya madai yao yakilinganishwa na ukweli ulivyo \n Bill De Blasio, \n Meya wa Jiji la New York aliulizwa kwa nini hajawafukuza kazi maafisa wa polisi waliomkaba Eric Garner. \n Alisema : “Kwa mara ya kwanza hatusubiri Idara ya sheria ya serikali kuu iliyowaambia jiji la New York kuwa hatuwezi kuendelea na kesi kwa sababu Idara ya Sheria ilikuwa inaendelea na kuwashitaki na miaka imepita na kuendelea kuendeleza maumivu." \n Ukweli Ulivyo : Hili jibu ni uongo. Idara ya Sheria haikuzuia uongozi wa jiji kuendelea na kesi hiyo. Idara ya Polisi ya New York iliamua kuchelewesha kuchukua hatua za nidhamu dhidi ya Afisa wa polisi Daniel Pantaleo kwa sababu zao wenyewe. \n Cory Booker \n Seneta wa New Jersey, alisema kuwa suala la kuondoa sheria ya uhalifu kwa sababu ya uhamiaji haramu katika mipaka : “Inafanya hivyo kupitia mahakama za kiraia inamaana hutahitajia vituo hivi viovu vya kuwazuia wahamiaji ambavyo nimetoka kuvitembelea.  Siyo vile ilivyo. Ni kweli kuwa inawezekana kuwepo punguzo la vituo vya kuwashikilia wahamiaji katika mipaka iwapo hakutakuwa na kufunguliwa kwa makosa ya jinai kwa kuingia nchini kinyume cha sheria. Lakini maafisa wa mpakani bado watahitajika kushughulikia kuingia kwa watu wanaopita mpakani na hilo linaweza kupelekea watu hao kuzuiliwa, katika vizuizi ambavyo Wademokrat wanaviita ni kinyume cha ubinadamu. \n Kamala Harris \n Seneta wa California alisema : “Wafanyakazi katika viwanda vya magari tunatarajia, pengine, mamia kwa maelfu watapoteza ajira ifikapo mwisho wa mwaka huu. \n Ukweli ulivyo: Utabiri huu hasi una dosari. Viwanda vya magari haukabiliwi na hatari ya wazi ya kuharibikiwa. \n Hilo lingeweza kutokea – kwa hali mbaya zaidi – iwapo Trump angetekeleza tishio la kuanzisha ushuru mpya na sera nyengine ambazo zingeathiri viwanda vya magari. Lakini hakufanya hilo. \n Harris amekuwa akitoa tafiti ya Kituo cha Utafiti cha Utengenezaji magari ya 2018, iliyokuwa inafanya makadirio ya ajira kupotea nchini Marekani. \n Hivi sasa nchini Marekani, tunawatu wastaafu ambao kila siku - mamilioni ya wastaafu - wanatumia huduma ya afya ya Medicare." \n Ukweli Ulivyo : Ni zaidi ya watu 10,000 kwa siku wanaofikia miaka 65 na watastahili kuwa na huduma ya Medicae, ambayo inawawezesha kulazwa, kumuona daktari, kuandikiwa dawa na huduma nyingine. Medicare inawafikia zaidi ya watu milioni 60, wakiwemo walemavu wa umri wowote. Makamu wa Rais wa Marekani wa zamani, Joe Biden alisema : “Ni lazima baadhi ya watendaji hawa wa makampuni ya bima wanaopinga mpango wangu wafungwe jela kwa madawa yenye thamani ya dola bilioni 9 yaliyosababisha madhara wanaowauzia watu.” \n Ukweli Ulivyo : Makamu wa rais mstaafu lazima alikuwa anakusudia watendaji wa makampuni ya madawa, kwa kuwa makampuni ya bima yanalipa kwa ajili ya watu kupatiwa dawa – wao siyo wanaouza.  Michael Bennet, \n Seneta kutoka Colorado, katika ujumbe wa moja kwa moja kwa Trump alisema: “Watoto wanatakiwa kuwa madarasani na siyo katika vizuizi.” \n Ukweli Ulivyo: Vizuizi hivi wanakozuiliwa wahamiaji watoto katika mpaka vilijengwa na kutumiwa na Rais Barack Obama. Uongozi wa Trump imeendelea kuvitumia. Alichokuwa anakusudia ni vizuizi ndani ya majengo ya mpakani ambako wahamiaji wamewekwa kwa muda, wakitenganishwa kwa jinsia na umri. \n Ni kweli kuwa uongozi wa Trump uliwatenganisha angalau watoto wahamiaji 2,700 kutoka kwa wazazi wao chini ya sera iliyositishwa kwa muda ya "hakuna simile." Obama hakufanya kuwa desturi kwa familia za wahamiaji waliokuwa wanashikiliwa mpakani kutenganishwa.. ##
Chama tawala cha ANC kinachotawala tangu uhuru wa nchi hiyo 1994 kinatarajiwa kupata ushindi lakini kinabanwa mwaka huu kutokana na kashfa za rushwa, ahadi zisizotekelezwa na uchumi unaodorora. \n\nKura zinahesabiwa nchini Afrika kusini kutoka uchaguzi mkuu wa bunge la taifa na mabunge ya majimbo nchini humo baada ya mamilioni ya watu kujitokeza kupiga kura siku ya Jumatano. \n Chama tawala cha African National Congress-ANC ambacho kipo madarakani tangu uhuru wa nchi hiyo mwaka 1994 kinatarajiwa kupata ushindi lakini kinabanwa zaidi mwaka huu kutokana na kashfa za rushwa, ahadi zisizotekelezwa na uchumi unaodorora. \n Hata hivyo uchaguzi huo wa bunge la taifa na mabunge ya majimbo 9 unasemekana umekuwa na ushindani mkubwa na inaripotiwa kulikuwepo na watu wengi waliojitokeza wakati wa jioni siku ya Jumatano kupiga kura licha ya kwamba wengi walisema hawatashiriki kwenye zoezi hilo la upigaji kura. \n Maafisa wa tume ya uchaguzi Afrika kusini walisema huwenda matokeo rasmi yakatangazwa ifikapo Jumamosi.. ##
Kundi la kwanza la wahamiaji wa Kiafrika waliokwama Libya, limewasili Rwanda, katika juhudi zisizo za kawaida za kuwasaidia wakimbizi na watu wanaotafuta hifadhi, walioshindwa kuingia Ulaya. \n\nKundi hilo la watu 66, wengi wao wakiwa akina mama na watoto, limewasili Kigali kwa kutumia usafiri wa ndege, baada ya serikali ya rais Paul Kagame kusaini mkataba na umoja wa Afrika, na shirika la umoja wa mataifa la kuwashughulikia wakimbizi UNHCR, mapema mwezi Septemba, kuwapa hifadhi wahamiaji ambao wamekwama Libya. \n Serikali ya Rwanda inasema imejitayarisha kuwapokea wahamiaji 30,000 kutoka Libya inayokabiliwa na machafuko, japo mpango huo utakuwa ukiwapokea wahamiaji 500 kila baada ya mda, ili kuzuia hali ya nchi hiyo yenye watu milioni 12 kuzidiwa na mzigo wa wakimbizi. \n Hata hivyo, haijabainika ni muda gani wahamiaji hao watapewa makao nchini Rwanda kabla ya kupelekwa sehemu nyingine au kurejea katika nchi zao za asili. \n Katibu Mkuu katika Wizara ya Mambo ya Dharura na Maswala ya Wakimbizi Olivier Kayumba, amesema kwamba wakimbizi watakaotaka kuishi nchini Rwanda muda wao wote, watapewa hifadhi, na kwamba Rwanda hailipwi kuwapokea watu hao. \n Kiasi cha wahamiaji 6000 kutoka Eritrea, Ethiopia, Somalia, Sudan na mataifa mengine ya Afrika, wanazuiliwa katika vituo vinavyosimamiwa na makundi ya wapiganaji nchini Libya, yanayoshutumiwa kwa mateso na dhuluma zingine. \n Baadhi ya wahamiaji hao wamekamatwa katika bahari ya Mediterania, wakiwa safarini kuelekea Ulaya. \n Libya ilitumbukia katika machafuko, baada ya kuuawa kwa aliyekuwa kiongozi wa nchi hiyo Muammar Gaddaffi mwaka 2011. \n Imetayarishwa na mwandishi wetu, Washington, DC.. ##
Vituo vya kupigia kura vilifungwa Jumapili jioni katika visiwa vya Comoros kufuatia uchaguzi uliozua utata ambapo rais wa sasa Azali Assoumani anatarajiwa kutangazwa mshindi licha ya wapinzani wake kudai kwamba uchaguzi huo uligubikwa na dosari nyingi. \n\nUpinzani unadai kwamba uchaguzi huo wa urais uligubikwa na udanganyifu ikiwa ni pamoja na kuwazuia waangalizi huru kufuatilia yaliyokuwa yanaendelea katika vituo mbalimbali. \n Aidha viongozi wa upinzani wametoa wanadai kwamba maafisa wa tume ya uchaguzi, CENI, walipatika wakijaza karatasi za kupigia kura hata kabla ya zoezi hilo kufunguliwa rasmi. \n Baadhi ya wakazi wa mji mkuu Moroni wamenukuliwa na shirika la habari la AFP wakisema kwamba walishuhudia makabiliano kati ya wapiga kura na polisi huku wengine wakisema zoezi la upigaji kura liliendelea kwa amani katika maeneo mbalimbali ya visiwa hivyo vidogo. \n Wagombea wa upinzani wamesema baadhi ya wafuasi wao walikamatwa na polisi na kuongeza kuwa dosari zilizoripotiwa katika vituo mbalimbali na tume ya uchaguzi "ni sawa na jaribio la mapinduzi." \n Lakini mkurugenzi wa kampeni ya rais Assoumani amepuzilia mbali madai hayo. Akizungumza na shirika la habari la AFP Jumapili, Houmed Msaidia, amesema uchaguzi huo ulikuwa wa haki na kweli na upinzani unataka kuzua taharuki bila sababu halali. \n Msaidie amesema wanaodai kuwa uchaguzi huo haukuwa wa haki wako huru kutumia njia za kisheria kuwasilisha malalamishi yao. \n Takriban watu laki tatu walipiga kura katika visiwa hivyo ambavyo vina jumla ya wakazi laki nane. \n Wagombea 13 walikuwa wamejiandikisha kuwania nafasi hiyo ya urais na matokeo rasmi yanatarajiwa kutangazwa Jumatatu.. ##
Serikali ya Zimbabwe imesema imepeleka maombi kwa jumuiya ya kimataifa ipatiwe msaada wa madawa, chakula na ujenzi wa miundombinu, wakati waathirika wa kimbunga Idai wakishinikiza misaada hiyo kutumwa haraka iwezekanavyo. Kwa mujibu wa Umoja wa Mataifa wahanga wa janga hilo wamefikia 615. \n\nIdhaa ya Kiswahili ya Radio Ujerumani inaripoti kuwa Shirika la Umoja wa Mataifa la uratibu wa misaada ya kiutu, OCHA, limesema watu 417 wamepoteza maisha Msumbiji,139 Zimbabwe na 59 Malawi. \n Vyombo vya habari vinaeleza kuwa baba wa Better Mungana alikufa na ndugu yake alipotea wakati kimbunga kilipopiga Zimbabwe, Malawi na Mozambique wiki iliyopita. \n Mungana, ambaye anaishi katika Jiji la Chimanimani lililoathirika vibaya sana na kimbunga, anataka serikali ya Rais Emmerson Mnangagwa kumsaidia yeye na familia yake. \n  “Tangu Kimbunga Idai kupiga eneo hilo, tunahangaika kupata chakula, nguo zetu zilichukuliwa na maji, na hivi sasa hatujui cha kufanya,” amesema. \n “Serikali imeahidi kutusaidia kwa kutupa hifadhi ya mahali pakuishi, lakini inaelekea kuwa msaada huo utakwenda hata kwa watu ambao hawakuathiriwa na mafuriko. Nimempoteza baba yangu, na bado tunamtafuta ndugu yangu. Inauma sana. Hatuna chakula wala makazi.” \n Mwili wa ndugu yake ulipatikana Ijumaa jioni na kuzikwa, lakini chakula na makazi bado ni tatizo. \n Hali hiyo pia inaikabili familia ya Dube-Magoso iliyoko mita 500 kutoka eneo hilo. Baba yao mwenye umri wa miaka 83 alikufa wakati nyumba yao ilipobomoka wakati wa kimbunga hicho ; mama yao alinusurika lakini alipata majeraha kadhaa. \n Mtoto wao, Musavengana Dube Magoso, anasema wanataka serikali ya Zimbabwe kuwasaidia. \n  “Serikali lazima itutafutie sehemu bora ya kwenda kuishi ili tuweze kufanya kazi kupata kipato chetu ili sote tuweze kupata njia ya kuendesha maisha yetu,” amesema. “Hadi hivi sasa, hatuna chakula – kile tulichokuwa tumepanda kwa ajili ya chakula chetu kimeharibiwa na maji. Tumerudishwa nyuma kabisa kimaisha.” \n Wafanyakazi wa dharura wameeleza mafuriko hayo yaliyofuatia kimbunga Idai kama ni janga kubwa kuliko yote katika kipinidi cha miaka 20. \n Vyanzo vya habari vimeripoti kuwa hata hivyo, bado nchi hizo zinaendelea kuwatafuta wananchi wake waliopotea na huenda taarifa kutoka kwenye maeneo yaliyokumbwa na kimbunga hicho kibaya kilichosababisha mafuriko, zikaongeza idadi ya wahanga wa mafuriko hayo. \n Umoja wa Mataifa tayari umeongeza kiwango cha msaada wa dharura na limeonya kuhusu uwezekano wa milipuko ya magonjwa. \n Nchi hizo tatu za Kusini Mashariki mwa Africa tayari ziko katika uangalizi wa Umoja wa Mataifa sawa na zile zinazohitaji misaada ya dharura kama vile Yemen, Sudan na Syria.. ##
Rais mpya wa Burundi Evariste Ndayishimiye Jumapili aliteua baraza jipya lenye jumla ya mawaziri 15, wanaume 10 na wanawake wa 5. \n\nBaraza la zamani la mawaziri chini ya utawala wa hayati Rais Pierre Nkurunziza lilikuwa na mawaziri 21. \n Kufuatia uteuzi huo, wizara ya usalama, mambo ya ndani na maendeleo ya jamii zimekwa pamoja na kuwa wizara moja, inayoongozwa na afisa wa ngazi ya juu katika polisi, Gervais Ndirakobuca. \n Ndirakobuca alikua mkuu wa idara ya upelelezi chini ya uongozi wa hayati Nkurunziza. \n Wizara ya mambo ya jumuiya ya afrika mashariki, vijana, michezo na utamuduni nazo pia zimejumuishwa pamoja na kuwa wizara moja inayoongozwa na aliyekua waziri wa mambo ya kigeni, Ezechiel Nibigira. \n Wizara ya mambo ya nje sasa inaongozwa na aliyekua balozi wa Burundi kwenye umoja wa mataifa, Albert Shingiro huku wizara ya ulinzi, kwa mara nyingine ikiongozwa na raia. \n Ni mara ya kwanza tangu mwaka wa 1976, kwa Burundi kuongozwa na rais ambaye ni jenerali wa jeshi, na waziri mkuu ambaye ni afisa mwenye cheo cha juu sana katika idara ya polisi ya taifa. \n Waziri mkuu mpya Alain Guillaume Bunyoni yuko chini ya vikwazo vya marekani, kwa tuhuma za ukiukaji mkubwa wa haki za binadamu, huku waziri mpya wa mambo ya ndani, usalama wa taifa na maendeleo ya jamii Gervais Ndirakobuca, akiwa amewekewa vikwazo na umoja wa ulaya, kwa tuhuma za uvunjanji mkubwa wa haki za binadamu, wakati wa maandamano ya kupinga muhula wa tatu wa rais Pierre Nkurunziza, mnamo mwezi April mwaka wa 2015. \n Kipindi hicho Ndirakobuca alikuwa mkuu wa utawala katika afisi ya rais Nkurunziza. \n Mawaziri wa zamani katika serekali ya hayati Nkurunziza ambao wameshikilia nyadhifa zao katika serekali mpya ni pamoja na waziri wa fedha, waziri wa elimu na utafiti wa sayansi, waziri wa afya na waziri wa kilimo na ufugaji. \n Wengi wa mawaziri wapya ni kutoka chama tawala cha CNDD-FDD. \n -Imetayarishwa na Patrick Nduwimana, VOA, Washington DC. ##
Idadi ya vifo vinavyotokana na kirusi corona nchini China imevuka watu 811 usiku wa Jumamosi, zaidi ya idadi ile ya waliofariki kutokana na ugonjwa wa homa ya mafua, SARS, duniani miaka 17 iliyopita. \n\nWatu 89 walikufa kutokana na kirusi corona Jumamosi, Kamisheni ya Afya ya Taifa ya China imesema Jumapili asubuhi. \n Ugonjwa wa mapafu uliokuwa hatari SARS inaaminika kuwa uliuwa watu zaidi ya 774 na kusababisha watu 8,100 kuugua nchini China na mkoa maalum wa uongozi wa Hong Kong. \n Kamisheni hiyo imeripoti kuwa maambukizo mapya yalipungua siku ya Jumamosi kwa mara ya kwanza tangu mwezi Februari 1, kufikia 2,656, ikiwa hivi sasa ni jumla ya maambukizo 37,198. \n Joseph Eisenberg, Profesa wa magonjwa ya milipuko katika Shule ya Afya ya Jamii katika Chuo Kikuu cha Michigan, ameiambia Shirika la Habari la Reuters ilikuwa mapema mno kusema iwapo mlipuko wa kirusi corona ndio unatia kasi kwa sababu ya kutokuwepo uhakika wa idadi kamili ya wagonjwa. \n “Hata kama idadi ya wagonjwa walioripotiwa ikiwa inaongezeka, hatujui kile kinachoendelea na wajonjwa wale ambao hawajaripotiwa,” ameiambia Reuters. Hili hasa ni tatizo katika baadhi ya maeneo zaidi ya vijijini.”  \n Wakati huo huo taarifa iliyotolewa Jumapili na Shirika la Afya Duniani, WHO, inasema, hata hivyo, kuna dalili za maambukizi ya kirusi hicho cha corona kuanza kudhibitiwa. \n Takwimu za WHO zinaonesha kiwango cha maambukizo kimepunguwa kwenye mji wa Hubei, ambao ndio kitovu cha kirusi cha corona, lakini imeonya kuwa bado idadi ya wanaopoteza maisha inaweza kuongezeka. \n Pia Hong Kong imetangaza abiria wote 3,600 pamoja na wafanyakazi waliokuwa wamewekwa karantini katika meliya World Dream, wataruhusiwa kuondoka. \n Vyanzo vya habari Hong Kong vimesema vipimo vilivyo kuwa vimechukuliwa vya abiria 1,800 vimeonyesha hawana maambukizi.. ##
Kampuni ya simu ya Safaricom ya Kenya imesema kampuni yake inatafakari kuipatia kandarasi kampuni kuu ya mawasiliano ya China ya Huawei kutekeleza mradi wake wa mtandao wa 5G mwaka 2020. \n\nSerikali ya Marekani inataka Huawei, ambayo ni mojawapo ya makampuni yanayo fanya kazi na Safaricom pamoja na Nokia kufungiwa kuingia katika baadhi ya masoko ya biashara ya mawasiliano ikiwa ni pamoja na ujenzi wa mtandao wa 5G huko Uingereza na Ulaya. \n Akizungumza na shirika la habari la Reuters juu ya msimamo huo wa Marekani, Mkurugenzi Mtendaji wa Safaricom Michale Joseph alisema wataitumia Huawei katika kujenga mtambo wa mtandao wa 5G ambao inauwezo wa kuunganisha vifaa mbalimbali vya kielectroniki mbali na simu na kompyuta na kupakua na kupandisha sauti, picha, video kwa spidi kubwa zaidi. \n Mkurugenzi huyo amesema : "Ni kitu gani tutakacho,kifanya kuhusiana na msimamo wa Marekani kuhusu utumiaji Huawei? Hatuna suala hilo hapa Afrika. Sidhani Marekani itatuambia kile kenya inabidi kufanya au kutofanya . Ni uhusiano tofauti kati ya Marekani na Afrika. \n  Wachambuzi wanasema kujihusisha kwa Huawei katika mfumo wa 5G wa Safaricom utaweza kuzusha matatizo katika mazungumzo juu ya biashara huru kati ya Marekani na Kenya yaliyotangazwa wiki ilyiopita hapa mjini Washingotn. \n Imetayarishwa na mwandishi wetu, Washington, DC.. ##
Maandamano yameendelea kwa siku ya 16 mfululizo Jumatano ingawa waandamanaji walikuwa wachache kabisa katika miji kadhaa ya hapa Marekani huku juhudi zikiendelea kujaribu kuleta mabadiliko katika mfumo wa sheria kadamizi na polisi.  \n\nKwa upande mwingine watu wamekuwa wakivunja sanamu na alama zote zinazowakilisha ubaguzi wa rangi na ukoloni hapa Marekani na hata Ulaya.  \n Vuguvugu la maandamano limepungua sana Jumatano lakini waandamanaji wamekuwa wakibomoa, kuharibu na kuvunja vichwa vya sanamu ya Christopher Columbus kuanzia miji ya Boston upande wa kaskazini hadi Miami huko kusini. Wakati huohuo wito ukitolewa kuondolewa alama zote zinazowakilisha wakoloni na wamiliki utumwa baada ya maandamano yaliochochewa na kifo cha George Floyd wiki tatu zilizopita.  \n Spika wa Baraza la Wawakilishi Nancy Pelosi ametaka kuondolewa kwa sanamu kubwa 11 za wanajeshi na maafisa wa enzi ya vita vya wenyewe kwa wenyewe hapa Marekani mwaka 1861 hadi 1865.  \n Wito huo umetolewa wakati bunge lilikuwa linasikiliza pia mapendekezo ya mageuzi katika vikosi vya polisi ambapo kaka yake George Floyd, Philonise, amewarai wawakilishi kusikia kilio cha wananchi cha kuleta megeuzi. \n Philonise Floyd kakake George Floyd \n “Tafadhali sikilizeni wito ninaotoa hapa, wito wa familia zetu, wito unaosikika barabarani kote duniani. Watu wa tabaka zote, jinsia zote na rangi zote wameungana kuomba mageuzi,” amesema Philonise. \n Juhudi za kondoa alama za ukoloni na ubaguzi zimefanyika katika nchi kadhaa za dunia. Huko Nairobi, Kenya sanamu la Malkia Victoria imebomolewa na Samuel Obiero mkazi wa mji huo anasema sanamu hizi za kikoloni zinabidi kuondolewa kote duniani.  \n Obiero: “Sanamu hii ina nikumbusha machungu na tabu zilizowakumba mababu zetu chini ya mikono ya wakoloni na kila mara tunapozitizama tunakumbushwa maovu yaliyoitendwa. Ndio maana tunahitaji kuziondowa kote duniani.” \n Masanamu yameondolewa pia, Uholanzi Ubelgiji na Uingereza ambapo pia kuna majadiliano juu ya kuondolewa sanamu mbalimbali zinazo kumbusha enzi za ukoloni na utumwa.  \n Huko Palestina kwenye Ukingo wa Magharibi katika mji wa Bethlehem mchoraji asiyejulikana amechora picha kubwa ya George Floyd kwenye ukuta unaowatengenisha na Israel. Kwa Wapelstina wengi kama Hani Al-Halabi mjumbe wa chama cha vijana wa palestina, kifo cha Floyd kinawakumbusha vita vyao vya uhuru,  \n Hani Al-Halabi, Mwanachama wa chama cha vijana Palestina amesema : Tunatoa wito kwa taasisi za kimataifa, mashirika ya haki za binadam nan chi zote huru kutoa heshima zao kwa George Floyd na Mpalestina Iyad Hallak na kuwachukulia ni mashujaa wa kupigania uhuru na ubinadamu katika kiwango cha kimataifa.  \n Kwa upande wake Rais Donald Trump amepanga kukutana na viongozi wa kidini, maafisa wa Polisi na wamiliki wa biashara ndogo ndogo Alhamisi huko Dallas wakati anatafakari juu ya namna ya kujibu matakwa ya waandamanaji yaliyofuatia kifo cha George Floyd. \n Imetayarishwa na mwandishi wetu, Abdushakur Aboud, Washington, DC.. ##
Mkutano wa VOA na wataalam wa afya wa kimataifa \n\nWataalam wa Afya wa kimataifa watajibu maswali mbalimbali juu ya maambukizi ya virusi vya corona na namna ya kujikinga \n Tulipokea maswali yenu na wataalam hao watajibu na kutoa ushauri mbalimbali. Fuatilia makala hii maalum itakayokuwa katika mitandao ya kijamii ya voaswahili Jumatano.. ##
